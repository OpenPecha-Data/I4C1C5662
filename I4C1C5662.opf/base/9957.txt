༄༅།།བོད་ཀྱི་ནང་བསྟན་དཔེ་ཚོགས་ལྟེ་གནས།།
Tibetan Buddhist Resource Center
Text Scan Input Form - Title Page
Work:
W2DB4592
ImageGroup:
ISBN:
11 KG20937
n/a
LCCN:
n/a
Title:
དཔྱད་རྩོམ་ནོར་བུའི་ཕྲེང་བ།
(དེབ་ཕྲེང་བཅུ་པ།
)
dpyad rtsom nor bu'i phreng bal (deb phreng bcu pa/)
Author:
n/a
Descriptor:
Original Publication:
In/a
dpyad rtsom nor bu'i phreng ba/;10
Jupper dharamsala, h.p.
'phags yul kirti'i byes pa grwa tshang/
Place:
Publisher:
Date:
2009
Volume:
Total Volumes:
TBRC Pages:
Introductory Pages:
n/a
n/a
Text Pages:
Scanning Information:
Scanned at M/S Satluj Infotech Images, E-45, Sector 27 Noida, District Gautam Buddha
Nagar, U.P. 201301 via New Delhi, IN for the Tibetan Buddhist Resource Center, 150 17th
st., New York, NY 10011, U.S.A 2006. Comments: 12/2014



༄༅།། དཔྱད་རྩོམ་ནོར་བུའི་ཕྲེང་བ།
དེབ་ཕྲེང་བཅུ་པ།
འཕགས་ཡུལ་ཀིརྟིའི་བྱེས་པ་གྲྭ་ཚང་ནས་འགྲིམས་སྤེལ་བྱས།



༄༅།། དཔྱད་རྩོམ་ནོར་བུའི་ཕྲེང་བ།
དེབ་ཕྲེང་བཅུ་པ།
༢༠༠༩
འཕགས་ཡུལ་ཀིརྟིའི་བྱེས་པ་གྲྭ་ཚང་ནས་འགྲེམས་སྤེལ་བྱས།



སྔོ ན་གླེང༌།
༄༅།། སྐྱེ་བོ་གང་ཞིག་གིས་གཞུང་ལུགས་སུ་བཅོས་པའི་ཤེས་བྱ་རིག་པའི་
གནས་ལ་ཐོས་བསམ་གྱི་སྦྱོར་བ་བརྩམས་པ་ཙམ་མ་ཡིན་པར་དེ་ལས་བྱུང་བའི་
ཤེས་རབ་ཀྱི་ངེས་ཤེས་ལས་རྙེ ད་པའི་གྲུབ་དོན་ནི། བདེན་པའི་ཚད་དུ་འཛིན་
འོས་པའི་གཏམ་དུ་འཁུམས་དགོས་ཏེ། གཞན་དུ་ན་རིགས་སྨྲ་དགེ་འདུན་ཆོས་
འཕེལ་གྱིས། མི་མཐུན་རིགས་དྲུག་འགྲོ་བའི་རྒྱལ་ཁམས་འདིར། །བཅུ་ཡིས་
འདོད་པ་བརྒྱ་ཡིས་མི་འདོད་ཅིང་། །མི་ཡིས་མཐོང་བ་ལྷ་ཡིས་མི་མཐོང་
བས། །བདེན་རྫུན་ཚད་མའི་ཁྲིམས་ཐག་སུ་ཡིས་ཆོད། །ཅེས་གསུངས་པ་ལྟར་
སྐྱེ་བོ་ཐམས་ཅད་ཀྱི་ཚད་མར་གྱུར་པའི་ལྟ་སྟངས་གཅིག་གྱུར་ཅིག་རྙེད་དཀའ་
བའི་ཚོད་དུ་གདའ་བས། དུས་རབས་སྔོན་མའི་ལོ་རབས་བརྒྱད་ཅུ་པ་ཙམ་ནས་
བཟུང་བོད་དུ་དར་བའི་གནའ་རབས་རིག་གཞུང་སྤྱི་བྱེ་མང་པོར་དགག་བཞག་
གི་རྩོམ་ཡིག་ཇི་སྙེད་ཅིག་བྱུང་མུས་ལ། འགའ་ཞིག་གིས། སྔོན་ཆད་གཞུང་
ལུགས་སུ་བཅོས་ནས་གཏན་ལ་ཕབ་པ་རྣམས་ལ་ལྟ་རྒྱ་བསྐྱེད་པ་ཙམ་ལས་གཞན་
ལེགས་ཉེས་བླང་དོར་འབྱེད་པའི་དཔྱད་བློ་ཞུགས་པ་སོགས་བདག་ཅག་རྣམས་
ལ་འོས་སུ་མ་བབ་པ་དང་། གནའ་རབས་རིག་གཞུང་གི་རིན་ཐང་མ་རྟོགས་པས་
སྡང་བ་རེད་ཅེས་བརྗོད་པ་རྣམས་ལ་ནི། ས་སྐྱ་པཎྜི་ཏས། བསྟན་བཅོས་འཁྲུལ་
དང་མ་འཁྲུལ་བ། །སྐྱེ་བ་གཏན་གྱི་དོན་ཡིན་པས། །འདི་ཡི་ལེགས་ཉེས་དཔྱོད་
པ་ལ། །སྡང་ཞེས་སྨྲ་ན་རང་སྐྱོན་ཡིན། །ཞེས་གསུངས་པ་སྒྲ་འཛིན་དབང་



པོར་སིམ་པར་བགྱིས་ནས་རྩོད་པ་ལྷུར་ལེན་པའི་རྨང་མ་འདིང་ན་མཛེས། །
སྤྱིར་ཞིབ་འཇུག་དང་དཔྱད་བརྗོད་ཀྱི་ལས་ལ་འཇུག་པ་ནི་རང་གི་བསམ་
བློའི་ནུས་པ་གོང་མཐོར་གཏོང་བ་དང་། ལག་ལེན་གྱི་ཐོག་ནས་མི་རིགས་ཀྱི་
རིག་གཞུང་སྲུང་སྐྱོབ་དང་དར་སྤེལ་རྒྱུན་འཛིན་བྱེད་ཚུལ་གྱི་ཐབས་ལམ་ལེགས་
ཤོས་ཤིག་ཡིན།
དེས་ན་ཆོས་གང་ཞིག་ལ་ཡང་ལེགས་ཉེས་ཀྱི་དཔྱད་བློ་ཞུགས་པ་པོ་དེ་
ཆོས་དེ་ཉིད་ལ་དགའ་ཞེན་ཡོད་པའི་གོམས་འདྲིས་ལས་གཞན་རང་དང་འབྲེལ་
བ་མེད་ན་ལུང་མ་བསྟན་གྱི་ངང་དུ་འཇོག་པ་དང་། རང་ལ་འབྲེལ་ཆེ་བའམ་
དགའ་ཞེན་ཡོད་པ་རྒྱུ་མཚན་དུ་བྱས་ནས་ཆོས་དེ་ལ་ལེགས་ཉེས་ཀྱི་རྩོད་པ་ལྷུར་
ལེན་པ་ཡིན་པའི་གནད་གཉིས་རྟོགས་པ་གནད་ཀྱི་དོན་པོར་འཛིན་དགོས་པར་
མཐོང་། །
འདི ར་ཡང་འཕགས་ཡུལ་ཀིརྟིའི་བྱེས་པ་གྲྭ་ཚང་གི་ཆེས་མཐོའི་བོད་
ཀྱི་རིག་གནས་སློབ་གཉེར་ཁང་ནས་གནའ་རབས་བོད་ཀྱི་ཐུན་མོང་པའི་རིག་
གནས། བརྡ་སྤྲོད་དང་། སྙན་ངག རྒྱལ་རབས་ཀྱི་གཞུང་ལུགས་སུ་བཅོས་པ་
གང་མང་ཞིག་ལ་སློབ་སྦྱོང་མི་དམན་པ་སྤྲད་ནས་མཐོ་རིམ་རིག་གནས་རབ་
འབྱམས་པའི་རྒྱུགས་སྤྲོད་ཀྱི་ངོ་བོ་གཞིར་བཟུང་དཔྱད་བརྗོད་རྩོམ་ཡིག་ཏུ་བཅོས་
པ་འདི་དག་ལ་མཚོན་ནའང་རང་ཉིད་སོ་སོའི་ས་ན་དོགས་པ་རེ་དང་དེ་གཅོད་
བྱེད་ཀྱི་ཚད་གྲུབ་ཀྱི་གཏམ་རེ་བཞག་པ་ནི། ༧གོང་ས་ལྔ་པ་ཆེན་པོའི་རང་རྣམ་
ལས། དྲང་པོའི་ཉན་ཕྲན་རྒྱུད་ལས་འཕོས་པ་ཡི། །ཚད་མའི་གཏམ་གྱི་སྲིད་



སྒྲུབ་འདི་ན་མཆིས། །ཞེས་གསུངས་པ་ལས་མ་འདས་པར་བཟང་ངན་དང་བདེན་
རྫུན་སྣ་ཚོགས་བྱུང་བ་ལ་སྒྲོ་འདོགས་དང་འཁྱོག་བརྗོད་ཀྱི་དྲི་མས་མ་སྦགས་པར་
མ་འཁྱོག་དྲང་པོར་བརྗོད་པའི་གཏམ་ཡིན་ཚུལ་ལུང་རིགས་གང་རུང་ལ་བརྟེན་
ནས་གཏན་ལ་ཕབ་པའི་འབྲས་རྟགས་ཤིག་ཀྱང་ཡིན། །
དཔྱད་རྩོམ་ནོར་བུའི་ཕྲེང་བ་ཞེས་བོད་ཀྱི་རིག་གཞུང་སྤྱི་བྱེར་དཔྱད་
སྟོབས་ལས་དྲངས་པའི་ངེས་ཤེས་འདྲེན་པའི་རྩོམ་རིགས་འབའ་ཞིག་བྱུང་སྟེ།
མི་རིགས་རིག་གཞུང་དང་བཅས་པར་ཞབས་འདེགས་ངེས་ཅན་ཞུ་བ་རིན་གོང་
གཞལ་བར་དཀའ་བའི་ནོར་བུ་རིན་པོ་ཆེ་དང་ཆ་མཚུངས་པའི་དཔྱད་བརྗོད་རྩོམ་
ཡིག་གི་ཕྲེང་བ་རིན་ཐང་ལྡན་པ། འདི་གའི་གཞུང་སྒེར་གཉིས་ཀར། ལས་
ཀའི་ཆེད་དུ་ལས་ཀ་བཙལ་བ་དང་དེབ་ཕྲེང་ཙམ་གྱི་ངོ་བོར་མི་འགྱུར་བའི་རེ་སྐུལ་
དང་འབད་བརྩོན་བསྟུན་མར་བྱས་འབྲས་སུ། སློབ་གཉེར་ཁང་འདིའི་སློབ་སྦྱོང་
གི་སྒྲིག་གཞིའི་རྒྱུད་རིམ་གཏན་ཕབ་བཞིན་མཐའ་འཁྱོལ་བ་སྦྱོང་ཁུལ་བགྱིས་ཏེ་
སྐབས་བཅུ་པ་བར་མི་གྲངས་དགུ་བཅུ་ཙམ་ཞིག་མཐོ་རིམ་རིག་གནས་རབ་
འབྱམས་པའི་མཚན་རྟགས་བཞེས།
ད་ལམ་སྐབས་བཅུ་པའི་མཐོ་རིམ་རིག་གནས་རབ་འབྱམས་པ་རྣམས་
ཀྱི་དཔྱད་བརྗོད་རྩོམ་ཡིག་རྣམས་ལ་མཚོན་ནའང་། དཔྱད་བརྗོད་པ་སོ་སོས་
ལོ་ངོ་དུ་མའི་རིང་བོད་ཀྱི་སྐད་ཡིག་རིག་གཞུང་སོགས་ལ་སྦྱང་བརྩོན་བྱས་པ་
དེ་འབུར་ཐོན་གྱི་གྲུབ་འབྲས་ཤིག་ལས་རིན་པོ་ཆེའི་གླིང་ནས་ལག་སྟོང་དུ་ལྡོག་
པའི་ངོ་བོར་མ་གྱུར་པར་བརྩོན་པ་ཆུ་བོའི་རྒྱུན་བཞིན་བསྟེན་ནས། རང་ཉིད་



ཀྱིས་སྦྱངས་པ་རྣམས་ལ་རེ་དོགས་ཀྱི་རྒྱ་ལས་བརྒལ་བའི་སྒྲོ་འདོགས་བཅད་པ།
ངོམ་དུ་རི་བའི་ནོར་བུ་ངོ་མ་ཞིག་ལས་ཉི་ཚེ་བའི་དཔྱད་བརྗོད་ཅིག་ཏུ་མི་འགྱུར་
བའི་རེ་བ་བཟང་པོ་ཞིག་དགོངས་དཀྱིལ་དུ་བཅངས་ནས་རྒྱ་ཆེ་བའི་ཀློག་པ་པོ་
རྣམས་ཀྱི་སྤྱན་ལམ་དུ་བསྟར་བ་འདི་ལགས་ཤིང་། དཔྱད་བརྗོད་དེབ་ཕྲེང་འདིའི་
དྲུག་པ་དང་བདུན་པའི་སྔོན་གླེང་ནང་། དཔྱད་བརྗོད་རྩོམ་ཡིག་ཅི་ལྟར་འབྲི་
དགོས་པ་དང་དེ་ལ་ཚང་དགོས་པའི་ཁྱད་ཆོས་སོགས་ངོ་སྤྲོད་རགས་བསྡུས་བྱས་
པ་གཞིར་བཟུང་ནས་འདི་དག་ལ་བསྐྱར་ཞིབ་བྱེད་སྐབས། བསྒྲུབ་བྱ་སྒྲུབ་བྱེད་
དུ་མ་སོང་བ་དང་སྒྲུབ་ཐབས་ཀྱི་རིགས་ལམ་ལ་རྨོངས་པ་དང་མི་དགོས་པར་སྤྲོས་
བཤད་བྱས་པ་སོགས། དཔེར་ན། དཔེ་དོན་གཉིས་ཀྱི་སྒྲུབ་ཚུལ་ནི། དེའི་
ཕྱིར། དེས་ན་ཞེས་ཟེར་ཆོག་པ་ལ། དཔེ་དོན་གཉིས་ཀྱི་སྒོ་ནས་སྒྲུབ་ཚུལ་ཇི་
ལྟར་ཡིན་ཞེ་ན། དེ་ཡིན་དུས། བྱས་ཙང་ཞེས་པ་སོགས་རྩོམ་ཡིག་མང་པོ་སྐད་
ཆའམ་གཏམ་བཤད་ཀྱི་ངོ་བོར་བྲིས་པའི་ཚིག་ཚོགས་ཀྱི་འབྱམས་པ་རེ་ཟུང་ཡོང་
བཞིན་ཡང་། དཔྱད་བརྗོད་རྩོམ་ཡིག་འདི་དག་དུས་ཚོད་རྒྱས་བཅད་ཀྱིས་རྩོམ་
རྒྱུགས་ཀྱི་ངོ་བོར་བྲིས་པས་སྐྱོན་འདི་དག་ལྷགས་པ་མིན་པའི་ངེས་པ་མེད་སྟབས་
འབྱུང་འགྱུར། སྦྲུལ་གྱི་མདུད་པ་སྦྲུལ་གྱིས་བཤིག་པའི་དཔེ་བཞིན། རང་
རྩོམ་ལས་རང་སྐྱོན་རྟོགས་པར་བྱས་ནས། མ་འོངས་པའི་འོད་སྣང་ཡོད་ཚད་
ད་ལྟ་ལ་རག་ལས་ཤིང་། ད་ལྟའི་ཡོད་ཚད་དེ་རིང་ལ་རག་ལས་པས། འབྱུང་
འགྱུར་གྱི་འཚོ་བའི་འོད་སྣང་འཚེར་ཆེད་མིག་མདུན་དུ་ལྷགས་པའི་སྐྱོན་རྣམས་
སེལ་བའི་ཐབས་ལ་ཅིའི་ཕྱིར་མི་འབུངས། འབྲོམ་སྟོན་རྒྱལ་བའི་འབྱུང་གནས་



ཀྱིས། མཚང་དུ་ཤེས་ནས་ད་དུང་མི་འདོར་ན། །རང་ཉིད་སྨྱོན་པ་ཡིན་པར་
ཤེས་པར་བྱ། །ཞེས་གསུངས་པར་མ་ཟད། དཔྱད་བརྗོད་པ་ཞིག་ལ་མཚོན་ན།
རང་ཉིད་ཀྱི་གི་གྲུབ་དོན་ནི་འབྲས་རྟགས་ཤིག་ཡིན་སྟབས་བསམ་བློའི་རྨང་གཞི་
དང་། རྩོམ་འབྲིའི་ལག་ལེན་གྱི་ཉམས་མྱོང་། སྙན་ངག སུམ་རྟགས་སོགས་
ཀྱི་ཚིག་འགྲོས་ལ་བྱང་ཆ་ཆེ་ཐོག་ཡོད་ཚད་རང་ཉིད་ནས་མགོ་རྩོམ་དགོས་པའི་
ཁ་གཡང་དེ་བསམ་བློ་ཙམ་དུ་མ་སོང་བར་དོན་ཐོག་ཏུ་འཁྱོལ་བ་དང་། སྙིགས་
དོར་བཅུད་ལེན་ཡོད་པའི་སྒོ་ནས་བརྗོད་དོན་དངོས་མཚོན་ཐུབ་པ་བྱ་དགོས་པ་
སོགས་དགོངས་དབྱིངས་སུ་ཆུབ་དགོས་པར་མཐོང་བ་བཅས། འཕགས་ཡུལ་
ཀིརྟིའི་བྱེས་པ་གྲྭ་ཚང་གི་ཆེས་མཐོའི་བོད་ཀྱི་རིག་གནས་སློབ་གཉེར་ཁང་གི་རྩོམ་
སྒྲིག་སྡེ་ཚན་ནས་ཕྱི་ལོ་ ༢༠༠༩ ཟླ་ ༡༢ ཚེས་ ༢༠ ལ།



དཀར་ཆག།
༡༽ བརྡ་སྤྲོད་སྐོར།
༡༽ རྟགས་འཇུག་གི་བྱ་བྱེད་ཐ་དད་མིན་གྱི་སྐོར། ་་་་་་་་་་་ དཀོན་མཆོག་རྒྱ་མཚོ། ༡
༢༽ ལ་དོན་དང་འབྲེལ་བའི་གལ་གནད་འགར་དཔྱད་པ། ་
བ་འ་འདའ་བ་འ་འདའ་བ་་་་༌ བློ་བཟང་ཚུལ་ཁྲིམས། ༡༣
༢༽ སྙན་ངག་སྐོར།
༡༽ སྙན་ངག་གི་དཔེ་དོན་སྦྱོར་ཚུལ་ཐད་ཀྱི་གླེང་མོལ། ་་་་་་འཇིགས་མེད་དར་རྒྱས། ༢༩
༢༽ སྙན་ངག་གི་བྱུང་འཕེལ་དང་འབྲེལ་བའི་གལ་གནད་སྐོར། ་་་་
་་་་་་་་་་་་་ དཀོན་མཆོག་ཚུལ་ཁྲིམས། ༤༧
༣༽ རིགས་སོགས་ཀྱི་ངོ་བོ་འཇོག་ཚུལ།་་་་་་་་་་་་་་་ དཀོན་མཆོག་བསོད་ནམས། ༥༣
༤༽ སྙན་ངག་གི་དོན་རྒྱན་སོ་ལྔ་ལས་སྦྱར་རྒྱན་སྐོར། ་་་་་་་་དཀོན་མཆོག་དར་རྒྱས། ༦༧
༣༽ ལོ་རྒྱུས་སྐོར།
༡༽ འུ་དུམ་བཙན་གྱི་མི་ཚེའི་དོན་དངོས་ལ་དཔྱད་པ།་་་་་་་་་་་་་་་དཀོན་མཆོག ༧༩
༢༽ ཐེ་བོ་ཞེས་པའི་མིང་དང་དེའི་རིགས་རུས་ཀྱི་མཆེད་ཁུངས། ་་
་་་་་་་་་་་་ དཀོན་མཆོག་ཚུལ་ཁྲིམས། ༩༥
༣༽ སྤུ་རྒྱལ་བཙན་པོའི་ཐོག་མ་གཉའ་ཁྲིའི་སྐོར་ཅུང་ཙམ་བརྗོད་པ་
༌༌༌ཆོས་འཛིན། ༡༡༡
༩༽ སྲོང་བཙན་གོང་དུ་བོད་ཡིག་ཡོད་མེད་སྐོར། ་་་་་་་་་༌་་་་་་་་་་ ཕུན་ཚོགས། ༡༦༡



༥༽ རྒྱལ་ཁབ་གསུམ་གྱི་ལྷན་ཚོགས་དང་སིམ་ལའི་ཆིངས་ཡིག་སྐོར། ་་་་་་་་་་་
་་ དཀོན་མཆོག་འོད་ཟེར། ༡༧༣
༦༽ ས་སྐྱ་པཎྜིཏས་བོད་སོག་འོག་ནས་བསྐྱབས་ཚུལ་ལ་བསམ་གཞིགས་ཕྲན་བུ། ་་་་
་༌ དཀོན་མཆོག་དར་རྒྱས། ༡༩༩



བརྡ་སྤྲོད་ཀྱི་སྐོར།
རྟགས་འཇུག་གི་བྱ་བྱེད་ཐ་དད་མིན་གྱི་སྐོར་རགས་ཙམ་
གླེང་བ་བྱིས་པའི་གོམ་ཆུང་།
དཀོན་མཆོག་རྒྱ་མཚོ།
（ཀླུ་ཆུ་རྡོ་གཟུགས་དགོན།）
༄༅།། གང་གི་ཐུགས་བསྐྱེད་ལས་གྲུབ་པའི་གདུལ་ཞིང་རབ་དཀར་ས་འཛིན་
གྱི་ཕྲེང་བས་ཡོངས་སུ་བསྐོར་བའི་བསིལ་ལྡན་ཁ་བའི་ལྗོངས་འདིར། བོད་བཙན་
པོའི་གདུང་རྒྱུད་ཟམ་མ་ཆད་པར་རིམ་བཞིན་བྱོན་པའི་རྒྱལ་བློན་རྣམས་ཀྱི་རྣམ་
དཔྱོད་ཀྱི་རྩལ་ལ་བརྟེན་ནས་ཕྱི་དངོས་པོའི་ལོངས་སྤྱོད་དང་། ནང་བསམ་བློའི་
ཤེས་རིག་གི་དངོས་པོ་གསར་པ་མང་པོ་འཛུགས་བསྐྲུན་གྱིས་སྤྱི་ཚོགས་འཕེལ་
རྒྱས་ལ་བྱས་རྗེས་བླ་ན་མེད་པའི་མཛད་འཕྲིན་བསྐྱངས་ཡོད། ཁྱད་པར་དུ་དུས་
རབས་བདུན་པའི་ནང་བོད་ཀྱི་རྒྱལ་པོ་སྲོང་བཙན་སྒམ་པོས་ཆོས་སྲིད་ལུགས་
གཉིས་ཀྱིས་བོད་རྒྱལ་ཁབ་ཡར་རྒྱས་འགྲོ་བ་ལ་ཡི་གེ་དེ་ཡོན་ཏན་ཐམས་ཅད་ཀྱི་
རྩ་བར་དགོངས་ནས། ཆོས་བློན་ཆེན་པོ་ཐོན་མི་སམ་བྷོ་ཊ་གསེར་མང་པོའི་
རྫོངས་པ་དང་བཅས་འཕགས་ཡུལ་དུ་བརྫངས་ནས་བོད་རང་གི་སྐད་གདངས་ལ་
གཞིགས་ནས་བརྡ་སྤྲོད་པའི་བསྟན་བཅོས་བརྒྱད་མཛད་པར་གྲགས་ཀྱང་། བསྟན་
པ་འཕེལ་འགྲིབ་ཀྱི་དབང་གིས་ད་ལྟའི་ཆར་མིག་མཐོང་ལག་ཟིན་དུ་གྱུར་པ་ནི་
སུམ་རྟགས་ཀྱི་རྩ་གཞུང་འདི་གཉིས་ལས་མེད་མོད། འོན་ཀྱང་། རྩ་གཞུང་
འདི་གཉིས་ལ་བརྟེན་ཏེ་སྔ་མོ་ནས་ད་བར་འགྲེལ་པ་དང་ཡང་འགྲེལ་མང་པོ་མཛད་



----
དཔྱད་རྩོམ་ནོར་བུའི་ཕྲེང་བ།
ནས་བོད་ཀྱི་ཡི་གེའི་རྣམ་གཞག་དར་རྒྱས་ཡུན་དུ་གནས་ཡོད་པར་མ་ཟད། རྒྱལ་
བའི་གསུང་རབ་དགོངས་དོན་ལ་མཁས་པའི་བྱ་བ་སོགས་གང་ཐད་ལ་བྱེད་ནུས་
མངོན་གསལ་ལྟ་བུར་གྱུར་ཡོད། ཡིན་ནའང་། ཡུལ་དུས་གནས་སྐབས་དང་
འབྲེལ་བའི་དགོས་དབང་གིས་གཞན་རྣམས་མིང་ཙམ་ལས་མ་ལྷག་པའི་གནད་
དོན་གྱི་གྱོང་གུད་འདིའི་འོག་ནས་འགྲེལ་མཛད་མཁན་པོ་དག་དགོངས་པ་མི་མཐུན་
པའི་གཞི་འདི་ལས་བྱུང་བར་སྙམ་མོ། །
སྐབས་དོན་གླེང་བར་བྱ་བ་ནི། སྤྱིར་བོད་ཀྱི་བརྡ་སྤྲོད་པའི་གཞུང་དག་
ནི་ཚོགས་གསུམ་གྱི་བདག་ཉིད་དུ་གྲུབ་པར་བཤད་པ་ལས་འདིར་བྱ་བའི་ཚིག་གི་
ཚོགས་ལའང་བྱ་བྱེད་ཐ་དད་པ་དང་བྱ་བྱེད་ཐ་མི་དད་པ་གཉིས་ཡོད་པ་འདིའི་
དབྱེ་བ་འབྱེད་ཚུལ་ལ་བཞེད་པ་མི་མཐུན་པ་འདི་ལྟར་ཡོད་པ་སྟེ། ཁ་ཅིག་གིས་
བྱེད་པ་པོ་དང་ལས་སམ་ཡུལ་གྱི་དངོས་པོ་གཉིས་ཐ་དད་ཀྱི་དབྱེ་བ་འབྱེད་རྒྱུ་ཡོད་
མེད་ཀྱི་ཆ་ནས་དང་། ལ་ལས་བྱེད་པ་པོ་སེམས་ལྡན་ཡིན་མིན་གྱིས་དང་། ཡང་
རེ་ཟུང་གིས་བྱེད་པ་པོ་དང་ཡུལ་གཉིས་ཐ་དད་ཀྱི་དབྱེ་བ་འབྱེད་རྒྱུ་ཡོད་མེད་ཀྱི་
ཆ་ནས་འཇོག་པ་སོགས་འགྲེལ་མཛད་མཁན་པོ་དག་དཔྱད་བློའི་རིག་འཕྲུལ་གྱི་
བཞེད་དགོངས་མི་འདྲ་བ་ཁག་ཅིག་བྱུང་བ་དེའོ། །
དེས་ན་དང་པོ་བྱ་བྱེད་ཐ་དད་ནི། བྱ་བ་གང་ཞིག་བྱེད་པའི་གནས་སྐབས་
ཕན་ཚུན་ལྟོས་འཇོག་གིས་དངོས་པོ་བདག་གཞན་གྱི་དབྱེ་བ་ཐ་དད་པ་སོ་སོར་
འཇོག་རྒྱུ་ཡོད་པ་ཞིག་ཡིན། འདི་ལ་དབྱེ་བ་དགུ་ལྡན་དང་དྲུག་ལྡན་གྱི་ལས་ཚིག་
འཇོག་ཚུལ་མང་དག་ཅིག་མཆིས་ཀྱང་། སྔོན་འཇུག་གི་དགོས་དོན་ཇི་བཞིན་



--
བརྡ་སྤྲོད་ཀྱི་སྐོར།
རྟོགས་པ་ལ། ཐོག་མར་དཀའ་གནད་གསལ་མེའི་རྩ་ཚིག་ལས། “་ལས་གང་
ཞིག་ལ་བྱེད་པ་པོ། །གཞན་དང་དངོས་སུ་འབྲེལ་བ་ཡི། །དབང་དུ་བྱས་ནས་
བྱེད་པོ་དང། །དེ་ཡི་བྱེད་པ་གཉིས་པོ་ནི། །དངོས་པོ་བདག་ཡིན་བྱ་ཡུལ་དང་། །བྱ་
བ་གཉིས་པོ་དངོས་པོ་གཞན་།” །ཞེས་པའི་དགོངས་དོན་ཕྱིན་ཅི་མ་ལོག་པར་
རྟོགས་པར་བྱ་དགོས་ལ། དེ་ལྟར་ན་གཞི་ནས་གང་འདྲ་ཞིག་བྱ་བྱེད་ཐ་དད་པ་
དང་གང་འདྲ་ཞིག་བྱ་བྱེད་ཐ་མི་དད་པ་ཡིན་པའི་གནད་དོན་ཐག་ཆོད་པའི་ངེས་
ཤེས་རྙེད་ཐུབ་སྙམ།
སྤྱིར་བྱ་བྱེད་ཐ་དད་པ་ཡིན་ན་བདག་གཞན་དང་བྱ་བྱེད་ལས་གསུམ་གྱི་དབྱེ་
བ་འཇོག་རྒྱུ་ཡོད་པ་དང་། བྱ་བྱེད་ཐ་མི་དད་པར་བདག་གཞན་གྱི་དབྱེ་བས་མ་
ཁྱབ་པར་དུས་གསུམ་གྱི་དབྱེ་བ་ལོགས་སུ་མཛད་པ་ཡིན་གསུངས་ལ། འདིར་
སི་ཏུ་པཎ་ཆེན་གྱིས་བཞག་པའི་དཔེར་བརྗོད་ལ། ཤིང་མཁན་གྱིས་ཤིང་གཅོད་
ཅེས་པའི་སྐབས་ཤིང་མཁན་ནི་བྱེད་པ་པོའམ་གཅོད་པ་པོ་ཡིན་པས་ལས་གང་ཞིག་
ལ་བྱེད་པ་པོ་གཞན་དང་དངོས་སུ་འབྲེལ་བའི་བྱེད་པ་པོ་ཡིན་པ་འགྲེལ་མཛད་མཁན་
པོ་དག་དགོངས་བཞེད་མཐུན་ལ། འདིར་བསྟན་བྱ་བ་དངོས་སུ་འཇུག་པའི་ལས་
གང་ཞིག་ལ་ངོས་འཛིན་དགོས་སམ་ཞེ་ན། སྤྱིར་ལས་ལ་དངོས་ལས་དུས་གསུམ་
དང་བྱ་བྱེད་ལས་གསུམ། བདག་གཞན་ལས་གསུམ་སོགས་རྣམ་གྲངས་མང་
དག་ཅིག་མཆིས་ཀྱང་། སི་ཏུ་པཎ་ཆེན་གྱིས་གཅད་བྱ་ཞེས་དངོས་སུ་བཀོད་
ནས་ལས་ཀྱི་དངོས་པོ་སྟེ་གཅད་བྱའི་ཤིང་བསྟན་ཡོད་པས། བྱ་བྱེད་ཐ་དད་པ་
ཞེས་པ་དེ་ཡང་བྱེད་པ་པོ་དང་ལས་སམ་ཡུལ་གྱི་དངོས་པོ་གཉིས་ཐ་དད་ཀྱི་དབྱེ་



དཔྱད་རྩོམ་ནོར་བུའི་ཕྲེང་བ།
བ་འབྱེད་རྒྱུ་ཡོད་མེད་ལ་ལྟོས་ནས་བཞག་པ་ཞིག་ཡིན་པར་བསམ། དཔེར་བརྗོད་
པའི་སྐབས་སུ། ཡིག་མཁན་གྱིས་ཡི་གེ་བྲིས་ལྟ་བུ་ལ་མཚོན་ན། འབྲི་བའི་བྱ་
བ་བྱེད་པོ་ཡིག་མཁན་དངོས་སུ་ཡོད་པ་དང་འབྲི་བའི་བྱ་བའམ་ཡི་གེ་དེ་ཉིད་ཡིག་
མཁན་དང་ལྟོས་འཇོག་གིས་ཐ་དད་དུ་ཡོད། བྲིས་པ་དེ་ཡང་ཡིག་མཁན་གྱིས་
འབད་པ་ལ་དངོས་སུ་བརྟེན་པས་འབྲི་མཁན་ནམ་བྱེད་པ་པོ་དངོས་པོ་བདག་དང་།
འབྲི་བྱ་ཡི་གེའམ་དངོས་པོ་གཞན་གཉིས་ཐ་དད་ཀྱི་དབྱེ་བ་འབྱེད་རྒྱུ་ཡོད་པའི་
དབང་གིས་བཞག་པ་ཞིག་ཡིན་ནོ། །
བྱ་བྱེད་ཐ་མི་དད་པ་ནི། བྱེད་པ་པོ་ལས་ཐ་དད་པའི་བྱ་བའི་ཡུལ་ལམ་
ལས་ཀྱི་དངོས་པོ་གཞན་ལྟོས་འཇོག་གིས་ལོགས་སུ་མེད་པར་དེ་གཉིས་རྣམ་པ་
ཐ་མི་དད་པར་གྱུར་པ་ཞིག་སྟེ། ཡང་སི་ཏུ་པཎ་ཆེན་གྱིས། དངོས་པོ་གང་ལ་
ལས་གང་ཞིག་བྱེད་པ་པོ་དངོས་སུ་མེད་པར་རང་གི་ངང་གིས་གྲུབ་པར་སྣང་བ་
འདི་ནི་བྱེད་པ་པོ་གཞན་དང་དངོས་སུ་མ་འབྲེལ་བའི་ལས་ཏེ། དཔེར་བརྗོད་
ལ༑ ལྕགས་གསེར་དུ་གྱུར་ཟིན་དང་ཤིང་ཆད་ཟིན་ལྟ་བུ་གསུངས། དེ་ཡང་
སྐྱེས་བུ་ཞིག་གི་མདུན་ནས་ལྕགས་གོང་རང་བཞིན་གྱིས་གསེར་དུ་གྱུར་པའི་ཚེ་
ལྕགས་རང་ཉིད་ལ་ཡོད་པའི་འབྱུང་བ་རྣམས་ཀྱི་བྱེད་པས་དེ་བཞིན་དུ་གྱུར་ཀྱང་
གཞན་མ་ཡིན་ལ། སྐྱེས་བུ་དེའི་བསོད་ནམས་ཀྱིས་དེ་བཞིན་དུ་གྲུབ་པས་བསོད་
ནམས་ཉིད་བྱེད་པ་པོ་ཡིན་མོད་ཀྱི་དེ་ནི་དངོས་སུ་མི་སྣང་བ་ལྟ་བུའོ། ཞེས་བྱ་
བྱེད་ཐ་མི་དད་པ་ནི་བྱེད་པ་པོ་དང་ལས་ཀྱི་དངོས་པོ་གཉིས་ཐ་དད་ཀྱི་དབྱེ་བ་འབྱེད་
རྒྱུ་ཡོད་པ་ལས་ལྡོག་སྟེ་བྱེད་པ་པོ་དང་ལས་སམ་ཡུལ་གྱི་དངོས་པོ་གཉིས་ཐ་དད་



བརྡ་སྤྲོད་ཀྱི་སྐོར།
དུ་ལྟོས་འཇོག་གིས་དབྱེ་བ་མེད་པ་ཞིག་ཏུ་གསུངས་པ་སྟེ། དཔེར་ན། མཇལ་
པ་ལྷ་སར་འགྲོ་དང་བླ་མ་ཁྲི་ལ་བཞུགས་ལྟ་བུ་ལ་མཚོན་ན། བྱེད་པ་པོའམ་འགྲོ་
མཁན་དང་བཞུགས་མཁན་དངོས་སུ་ཡོད་པ་དེ་གཉིས་འགྲོ་བའི་བྱ་བ་དང་བཞུགས་
པའི་བྱ་བ་གཉིས་ལ་དངོས་སུ་འབྲེལ་མོད། འོན་ཀྱང་འགྲོ་མཁན་དང་བཞུགས་
མཁན་ལས་ལོགས་སུ་ལས་སམ་ཡུལ་གྱི་དངོས་པོ་སྟེ་འགྲོ་བྱ་དང་བཞུགས་བྱ་
གཉིས་ཐ་དད་དུ་མེད་པས། འགྲོ་བྱ་དང་བཞུགས་བྱ་ཡང་འགྲོ་མཁན་མཇལ་
བ་དང་བཞུགས་མཁན་བླ་མ་དེ་གཉིས་ཉིད་ལས་མ་འདས་པས་བྱེད་པ་པོ་དངོས་
པོ་བདག་དང་ལས་སམ་ཡུལ་གྱི་དངོས་པོ་གཞན་གཉིས་ཐ་དད་ཀྱི་དབྱེ་བ་འབྱེད་
རྒྱུ་མེད་པས་བྱ་བྱེད་ངོ་བོ་ཐ་མི་དད་པར་ངེས་པའི་སྒོ་ནས་འཇོག་གོ། །
ཡུལ་གངས་ཅན་པའི་སྐད་ཀྱི་བརྡ་སྤྲོད་པའི་གཞུང་ཀུན་གྱི་ཕྱི་མོ་སུམ་ཅུ་
པ་དང་རྟགས་ཀྱི་འཇུག་པའི་བཤད་སྦྱར་མཁས་པའི་ལེགས་བཤད་གཅེས་བསྡུས་
ལས་ཀྱང་། བྱེད་པ་པོ་གཞན་དང་དངོས་སུ་ཡོད་པ་ནི། ལས་དེ་བྱེད་པའི་ཚེ་
བྱེད་པ་པོ་དང་ལས་གཉིས་ངོ་བོ་ཐ་དད་དུ་ཡོད་པ་དགོས་ལ། བྱེད་པ་པོ་གཞན་
དངོས་སུ་མེད་པ་ཞེས་པ་ནི། ལས་གང་ཞིག་བྱེད་བཞིན་པའི་ཚེ་བྱེད་པ་པོ་གཞན་
དངོས་སུ་མེད་པར་རང་གི་ངང་གིས་བྱུང་བ་ལྟ་བུར་སྣང་། ཞེས་དང་། རྟོགས་
འཇུག་གི་དཀའ་འགྲེལ་གནད་ཀྱི་སྒྲོན་མེ་ལས་ཀྱང་། བྱ་བྱེད་ཐ་དད་པ་ནི་བྱ་
བ་གང་ཞིག་བྱས་ཀྱང་བྱེད་པ་པོ་དང་ལས་གཉིས་ཐ་དད་དུ་ཡོད་པ་ཞིག་དགོས་
ཏེ༑ བཟོ་བས་ལྕགས་ལ་རྩི་བཏང་ལྟ་བུ་ལ་མཚོན་ནས་བཤད་ན། བཟོ་བ་ནི་
བྱེད་པ་པོ་དངོས་པོ་བདག་ཡིན་ཞིང་། རྩི་ནི་དངོས་པོ་གཞན་ནམ་ལས་ཉིད་ཡིན།



དཔྱད་རྩོམ་ནོར་བུའི་ཕྲེང་བ།
དེས་ན་བཟོ་བ་དང་རྩི་གཉིས་ཐ་དད་ཡིན་པའི་དབང་གིས་ཐ་དད་པ་ཞེས་བརྗོད་
པ་དང་། བྱ་བྱེད་ཐ་མི་དད་པ་ནི། འདི་ལ་ཞིབ་ཏུ་བརྟག་ན་བྱ་བ་འགྲུབ་པའི་
རྒྱུ་ཞིག་མེད་པ་མི་སྲིད་ཀྱང་བྱ་བ་དེ་འགྲུབ་བཞིན་པའི་སྐབས་བྱེད་པ་པོ་དངོས་
སུ་མི་སྣང་བའམ། ཡང་ན་བྱེད་པ་པོ་དང་ལས་གཉིས་ཐ་དད་དུ་མི་སྣང་བས་
མིང་དེ་ལྟར་བཏགས་པ་ཡིན་ཏེ། བཀྲ་ཤིས་གདན་ལ་བཞུགས་ལྟ་བུ་བཞུགས་
པ་པོའམ་སྐབས་འདིའི་བྱེད་པ་པོ་བཀྲ་ཤིས་ཡིན་པ་དང་། གང་བཞུགས་བྱའི་
ལས་སམ་བཞུགས་བྱའང་བཀྲ་ཤིས་ལས་གཞན་པའི་དངོས་པོ་མེད་པས་བྱ་བྱེད་
ཐ་མི་དད་པ་ཞེས་བརྗོད་པ་ཡིན་ཞེས་གསུངས་པ་རྣམས། འགྲེལ་མཛད་མཁན་
པོ་དག་གིས་བྱ་བྱེད་ཐ་དད་མིན་གྱི་དབྱེ་བ་ནི་ལས་གང་ལ་བྱ་བ་བྱེད་པ་པོའམ་དངོས་
པོ་བདག་དང་ཡུལ་ལམ་ལས་ཀྱི་དངོས་པོ་གཉིས་ཕན་ཚུན་ལྟོས་འཇོག་གིས་ཐ་
དད་ཀྱི་དབྱེ་བ་འབྱེད་རྒྱུ་ཡོད་པའི་ཆ་ནས་བཞག་པ་མངོན་མོད། འོན་ཀྱང་། བོད་
ཀྱི་བརྡ་སྤྲོད་དོན་འགྲེལ་ཕྱོགས་བསྒྲིགས་ལས། བྱ་བ་ཞེས་པ་ནི་བྱ་བའི་འགུལ་
སྐྱོད་ཚང་མ་བྱེད་པའི་དངོས་པོ་དང་འབྲེལ་ཞིང་དེའི་ཕན་ཆད་ནས་བྱ་བ་ཟེར་བ་
ཞིག་མི་རྙེད། ཅེས་དང་། ཡང་ཤིང་མཁན་གྱིས་ལག་པ་འགུལ་བ་དང་ལག་
པས་སྟ་རེ་འཕྱར་ནས་ཤིང་ཐོག་ཏུ་བརྒྱབ་པ་ལས་ལོགས་སུ་བྱ་བ་མེད་ཅེས་
གསུངས་པ་བྱེད་པའི་དངོས་པོ་ལས་ཐ་དད་པའི་བྱ་བ་རང་མཚན་པ་ཞིག་མེད་པར་
ངེས་སྙམ་ཡང་། བྱེད་པ་པོ་གཞན་འབྲེལ་གྱི་བྱ་བ་ནི་བྱ་བ་བྱེད་པའི་དངོས་པོ་
དང༌། བྱ་བའི་ལྟོས་གཞིའམ་བྱས་རྗེས་འབྱུང་བའི་དངོས་པོ་ཐ་དད་པ་གཉིས་
ཕན་ཚུན་རྟེན་ཅིང་འབྲེལ་བ་ལས་སྐྱེ་ཞིང་། ཕན་ཚུན་རྟེན་པའི་ཕྱོགས་གཉིས་



--
-
བརྡ་སྤྲོད་ཀྱི་སྐོར།
མ་འཛོམས་ན་མི་འགྲུབ་པའི་རིགས་གཅིག་ཡིན། ཤིང་གཅོད་པའི་བྱ་བ་ལ་དཔེར་
མཚོན་ན། ཤིང་གཅོད་མཁན་གྱི་མི་དང་གཅད་བྱའི་ཤིང་གཉིས་ཐོག་མར་
འཛོམས་དགོས་ཞེས་གསུངས་པར། ཤིང་གཅོད་པ་པོའམ་ཤིང་ལ་བྱ་བ་བྱེད་
མཁན་གྱི་མི་དང་བྱ་བ་བྱེད་སའི་ཡུལ་ལམ་ལས་ཀྱི་དངོས་པོ་ཤིང་གཉིས་ལྟོས་
འཇོག་གིས་དབྱེ་བ་འབྱེད་རྒྱུ་ཡོད་པ་ཞིག་དང་། ཡང་བྱེད་པ་པོ་གཞན་དང་མ་
འབྲེལ་བའི་བྱ་བ་ནི་བྱེད་པ་པོ་དང་བྱེད་པའི་ལྟོས་གཞི་ཐ་དད་དུ་འབྱེད་དུ་མེད་
ཅིང་། རང་ལུས་ཀྱི་འཕོ་འགྱུར་འགུལ་བསྐྱོད་ཡིན་ལ། འཕོ་འགྱུར་འགུལ་
བསྐྱོད་དེ་ཡང་ལྟོས་གཞི་གཞན་ལ་ལྟོས་མི་དགོས་པར། རང་ལུས་ལས་རང་ཤུགས་
ཀྱིས་འབྱུང་ཞིང་། རང་སྟེང་དུ་རྫོགས་པས་ན་བྱེད་པ་པོ་གཞན་དང་ལྟོས་གཞི་ལས་
ཀྱི་དངོས་པོ་མེད་པ་ཡིན་ཞེས་གསུངས། དེ་ནི་བྱེད་པ་པོ་ལས་ཐ་དད་པའི་ལས་ཀྱི་
དངོས་པོ་གཞན་མེད་པའམ་ཡང་ན་ལས་ཀྱི་དངོས་པོ་ལས་བྱེད་པ་པོ་དངོས་པོ་བདག་
ཐ་དད་དུ་མེད་པ་གང་ལྟར་བྱེད་པ་པོ་དང་ལས་ཀྱི་དངོས་པོ་གཉིས་ཕན་ཚུན་ལྟོས་
འཇོག་གིས་དབྱེ་བ་འབྱེད་རྒྱུ་ཡོད་མེད་ཀྱི་ཆ་ནས་བཞག་པར་མངོན་ནོ། །
འོན་ཀྱང་གོང་དུ་སྨྲས་པ་བཞིན་ཁ་ཅིག་གིས་བྱ་བྱེད་ཐ་དད་པ་ནི་བྱེད་པ་
པོ་སེམས་ལྡན་གྱིས་བྱས་པའི་བྱ་བ་དང་། བྱ་བྱེད་ཐ་མི་དད་པ་ནི་བྱེད་པ་པོ་སེམས་
མེད་དམ་རང་བཞིན་གྱིས་གྲུབ་པའི་བྱ་བར་བཞེད་དེ། དཔེར་ན། བཀྲ་ཤིས་
ཀྱིས་ཡི་གེ་བྲིས་དང་། ལྷོ་མཐར་ཆུ་འཁྱིལ་ལྟ་བུ། དང་པོ་ལ་མཚོན་ན་བཀྲ་
ཤིས་བྱེད་པ་པོ་སེམས་ལྡན་གྱིས་འབྲི་བྱ་ཡི་གེ་བྲིས་པ་གཉིས་ཕན་ཚུན་ལྟོས་འཇོག་
གིས་ངོ་བོ་ཐ་དད་དུ་ཡོད་པས་བྱ་བྱེད་ཐ་དད་པ་དང་། གཉིས་པ་ལྷོ་མཐར་ཆུ་



དཔྱད་རྩོམ་ནོར་བུའི་ཕྲེང་བ།
འཁྱིལ་ལྟ་བུ་ལ་བྱེད་པ་པོ་སེམས་མེད་དམ་ལྟོས་འཇོག་གིས་དབྱེ་བ་འབྱེད་རྒྱུ་
མེད་པར་རང་བཞིན་གྱིས་གྲུབ་པའི་བྱ་བ་སྟེ། འཁྱིལ་བྱ་དང་འཁྱིལ་བྱེད་གཉིས་
༩ ཀ་ཆུ་ལས་ལོགས་སུ་མེད་པས་བྱ་བྱེད་ཐ་མི་དད་པར་བཞེད་པ་བདེན་མོད། འོན་
ཀྱང་མཐའ་གཅིག་ཏུ་ངེས་པ་མེད་དེ། དཔེར་ན། མཇལ་པ་ལྷ་སར་བསྐྱོད་ཅེས་
པ་ལྟ་བུ་བྱེད་པ་པོའམ་བསྐྱོད་པ་པོ་སེམས་ལྡན་ཡིན་པ་སྨོས་མེད་ཡིན་ཀྱང་། སྐྱོད་
མཁན་མཇལ་པ་དང་ལས་སམ་ཡུལ་གྱི་དངོས་པོ་གཉིས་ངོ་བོ་ཐ་དད་དུ་དབྱེ་བ་
འབྱེད་རྒྱུ་མེད་པས་བྱེད་པ་པོ་མཇལ་པ་དང་ལྷ་སར་བསྐྱོད་པའི་བྱ་བ་དེ་བྱ་བྱེད་
ཐ་མི་དད་པའི་ཁོངས་སུ་གཏོགས་པ་ལས་བྱེད་པ་པོ་སེམས་ལྡན་གྱིས་བྱས་པའི་
བྱ་བ་ཡིན་ཕྱིན་ཚང་མ་བྱ་བྱེད་ཐ་དད་པ་ཡིན་པའི་ངེས་པ་མེད་དེ། དཔེར་ན།
རླུང་གིས་སྡོང་ལོ་ཁུར་ལྟ་བུ་རླུང་དེ་ལས་ཀྱི་དངོས་པོ་ཁུར་བྱེད་སེམས་མེད་ཡིན་
པ་བརྗོད་མེད་ཐོག དེའི་འཁུར་བྱ་ལས་སམ་ཡུལ་གྱི་དངོས་པོ་སྡོང་ལོ་གཉིས་
ཕན་ཚུན་ལྟོས་འཇོག་གིས་ཐ་དད་ཀྱི་དབྱེ་བ་འབྱེད་རྒྱུ་ཡོད་པས་ཁུར་བྱེད་སེམས་
མེད་ཡིན་པའི་རླུང་གིས་འཁུར་བྱ་སྡོང་ལོ་འཁུར་བའི་བྱ་བ་འདི་བྱ་བྱེད་ངོ་བོ་
ཐ་དད་ཀྱི་ཁོངས་སུ་གཏོགས་པ་ལས། བྱེད་པ་པོ་སེམས་མེད་ཡིན་ཕྱིན་ཚང་
མ་བྱ་བྱེད་ཐ་མི་དད་པ་ཡིན་པའི་ངེས་པ་མེད། དེ་མཚུངས་གོང་དུ་མཇལ་པ་
ལྷ་སར་བསྐྱོད་དང་། བླ་མ་ཁྲི་ལ་བཞུགས། སེར་བས་ལོ་ཏོག་བཅོམ་ལྟ་བུ་
གཅིག་མཚུངས་ཀྱིས་རྟོགས་པར་བྱའོ། །
ཡང་ན། ཁ་ཅིག་གིས་བྱ་བྱེད་ཐ་དད་མིན་ནི་བྱ་བ་གང་ཞིག་བྱེད་པའི་བྱེད་
པ་པོ་དང་བྱ་བའི་ཡུལ་གཉིས་ཐ་དད་ཀྱི་དབྱེ་བ་འབྱེད་རྒྱུ་ཡོད་མེད་ལ་ལྟོས་ནས་



བརྡ་སྤྲོད་ཀྱི་སྐོར།
འཇོག་པ་ཡིན་གསུངས་ཀྱང་། བྱེད་པ་པོ་དངོས་པོ་བདག་དང་ལས་སམ་ཡུལ་
གྱི་དངོས་པོ་གཞན་གཉིས་ཕན་ཚུན་ལྟོས་འཇོག་གིས་དབྱེ་བ་འབྱེད་རྒྱུ་ཡོད་མེད་
ལ་མ་ལྟོས་པར་བྱ་བ་བྱེད་སའི་གནས་ཀྱི་ཁྱད་པར་ལ་ལྟོས་པ་ཡིན་ན། གོང་དུ་
བཞག་པའི་དཔེར་བརྗོད་དམ། བྱ་བྱེད་ཐ་མི་དད་པ་བྱ་བའི་རིགས་ཀུན་ལ་བྱེད་
པ་པོ་དང་བྱ་བའི་ཡུལ་གཉིས་ཐ་དད་དུ་མེད་པ་མི་སྲིད་པས་ཚང་མ་བྱ་བྱེད་ཐ་དད་
དུ་འདོད་དགོས་ཏེ། དཔེར་ན། མཇལ་པ་དང་བླ་མ་གཉིས་བྱེད་པ་པོ་དང་།
ལྷ་ས་དང་ཁྲི་གཉིས་བྱ་བའི་ཡུལ་ཡིན་པ་དེ་གཉིས་ཐ་དད་ཀྱི་དབྱེ་བ་འབྱེད་རྒྱུ་ཡོད་
པས་བྱ་བྱེད་ཐ་དད་དུ་འདོད་དགོས་ཏེ། དེ་ལྟར་ན། བདག་གཞན་གྱི་དབྱེ་བས་
བྱ་བྱེད་ཐ་དད་མིན་ཀུན་ལ་ཁྱབ་པ་ཡིན་པས་ལོགས་སུ་དུས་གསུམ་གྱི་དབྱེ་བ་མཛད་
པར་དགོས་དོན་གང་ཡང་མ་མཆིས་པ་ཉིད་དོ། །
བོད་ཀྱི་བརྡ་སྤྲོད་པའི་གཞུང་ལུགས་སུ་བདག་གཞན་དང་དུས་གསུམ་སོགས་
ཀྱི་དབྱེ་བ་མཛད་པར་རྒྱུ་མཚན་མེད་པ་ག་ལ་ཡིན། སྤྱིར་བདག་གཞན་ཞེས་པ་
ནི་ཚུར་ཕྱོགས་སུ་འཛིན་པའི་རང་ལ་བདག་དང་རང་ལས་ཐ་དད་པའི་ཕ་རོལ་
པོ་ལ་གཞན་ཞེས་པའི་དོན་དུ་གོ་རྒྱུ་མིན་པར། བྱ་བ་གང་ཞིག་བྱས་པའི་བྱེད་
པ་པོ་གཞན་འབྲེལ་གྱི་དབང་དུ་བྱས་པའི་ལས་གང་ལ་ཞུགས་མཁན་གྱི་བྱེད་པ་
པོ་དང་། དེ་དང་འབྲེལ་བའི་བྱེད་པ། བྱེད་པ་པོའི་རྩོལ་བའམ་བྱེད་ལས་བཅས་
ལ་བདག་དང་། བྱ་བ་འཇུག་སའི་ཡུལ་ལམ་ལས་ཀྱི་དངོས་པོ་དང་། དེ་དང་
འབྲེལ་བའི་བྱ་བ། ལས་ཀྱི་དངོས་པོ་དང་བྱེད་པ་པོའི་རྩོལ་བ་གཉིས་ཚོགས་ཀྱི་
འཕོ་འགྱུར་རམ་བྱ་ལས་བཅས་ལ་གཞན་ཞེས་པའི་སྒྲ་འཇུག་མོད། འོན་ཀྱང་།



དཔྱད་རྩོམ་ནོར་བུའི་ཕྲེང་བ།
བྱེད་པ་པོ་གཞན་འབྲེལ་ཞེས་པའི་གཞན་དང་དངོས་པོ་བདག་གཞན་ཞེས་པའི་གཞན་
གཉིས་ཚིག་འདྲ་ཡང་དོན་ལ་མི་འདྲ་བའི་ཁྱད་པར་ཡོད་དེ། བདག་གཞན་ཞེས་
པའི་གཞན་ནི་བྱེད་པ་པོ་རང་སྟེང་ནས་གཞལ་བའི་ལྟོས་གཞི་ཡུལ་ལམ་ལས་ཀྱི་
དངོས་པོ་དེ་ཡིན། དཔེར་ན། ཤིང་གཅོད་ཅེས་པའི་སྐབས་ཀྱི་བྱེད་པ་པོ་འཇུག་
སའི་ཡུལ་ལམ་གཅད་བྱའི་ཤིང་ལྟ་བུ་དང་། བྱེད་པ་པོ་གཞན་འབྲེལ་ཞེས་པའི་
གཞན་ནི་བྱ་བ་འཇུག་སའི་ལས་ཀྱི་དངོས་པོ་རང་སྟེང་ནས་གཞལ་བའི་ལྟོས་གཞི་
བྱེད་པ་པོ་ལ་གཞན་ཞེས་པའི་སྒྲ་འཇུག་པ་ཡིན་པ་གསལ་བར་ངེས་དགོས། །
དུས་གསུམ་རྣམ་གཞག་ལའང་། སྤྱིར་བཏང་གི་དུས་གསུམ་དང་། ཆོས་
གཞན་ལ་སྦྱར་བའི་དུས་གསུམ་ཞེས་རིགས་ཀྱིས་དབྱེ་བའི་རྣམ་གཞག་གཉིས་ཡོད་
པ་ལས། སྐབས་འདིར་བསྟན་གྱི་དུས་གསུམ་ནི་ཆོས་གཞན་ལ་སྦྱར་བའམ་བྱ་
བའི་སྟེང་ནས་བཞག་པའི་དུས་གསུམ་རྣམ་གཞག་ཡིན་ལ། མིང་རྐྱང་གི་རིགས་
ལ་དུས་གསུམ་གྱི་རྣམ་གཞག་འཇུག་པའི་སྐལ་བ་མེད་པ་ཞིག་ཡིན། དུས་གསུམ་
མཛད་པའི་དགོས་པའང་། ལས་གང་ལ་བྱ་བ་ཞུགས་མཁན་གྱི་བྱེད་པ་པོ་དང་
ལས་ཀྱི་དངོས་པོ་གཉིས་ཕན་ཚུན་ལྟོས་འཇོག་གིས་དབྱེ་བ་འབྱེད་རྒྱུ་ཡོད་པའི་
བདག་གཞན་གྱི་དབྱེ་བས་མ་ཁྱབ་པའི་བྱ་བྱེད་ཐ་མི་དད་པའི་ལས་ཚིག་རྣམས་
ལ་དམིགས་ནས་བསྡུ་བའི་དོན་དུ་མཛད་པ་ཞིག་ཡིན་ཏེ། དཔེར་ན། འཁྱིལ་
དང་། བསྐྱོད། བཞུགས་སོགས་ཀྱིས་མཚོན་པ་དེ་དག་ལ་བདག་གཞན་གྱི་དབྱེ་
བ་འབྱེད་རྒྱུ་མེད་ཀྱང་དུས་གསུམ་གང་རུང་ཡིན་པས་ཁྱབ་པ་ངེས་པས་ལས་གང་
ཞིག་ལ་བྱེད་པ་པོ་གཞན་དང་དངོས་སུ་འབྲེལ་བའི་ངག་གི་སྦྱོར་བ་སྟེ་བྱ་བའི་ཚིག་
10



བརྡ་སྤྲོད་ཀྱི་སྐོར།
ཀུན་ལ་ཁྱབ་པ་ཡིན་ལ། བདག་གཞན་གྱི་དབྱེ་བས་དེ་ཙམ་ཁྱབ་པ་མིན་ཡང་བྱེད་
པ་པོ་དང་བྱ་བའི་ཡུལ་གྱི་སྒྲ་རྣམས་བསྡུ་བའི་ཕྱིར་ཡིན་པ་མཁས་པ་རྣམས་བཞེད་
མཐུན་ཡིན་ནོ། །
མཐར་མཇུག་དོན་ལ་གཞོལ་བ་ནི། སྤྱིར་ཞིབ་འཇུག་དང་དཔྱད་རྩོམ་
གྱི་ལས་ལ་འཇུག་པ་ནི། རང་ཉིད་ཀྱི་སློབ་སྦྱོང་གི་བརྒྱུད་རིམ་ཁྲོད་བསམ་བློའི་
ནུས་པ་དང་ལག་ལེན་ཡར་ཐོན་གྱི་ཐོག་ནས་རང་རེའི་རིག་གཞུང་སྲུང་སྐྱོབ་དང་།
དར་སྤེལ་རྒྱུན་འཛིན་བྱེད་ཚུལ་གྱི་རྣམ་པ་བཟང་ཕྱོགས་ཤིག་ཏུ་མངོན་ལ། དེ་
ཡང་ཚང་དགོས་པའི་སྒྲིག་གཞི་ངེས་ཅན་ཞིག་གི་འོག་ནས་འབྲི་དགོས་པ་མཁས་
པའི་གསུང་གི་ལེགས་བཤད་དུ་ངེས་པར་སྙམ། ད་ལམ་བདག་གིས་ཕྲན་དཔྱད་
ཀྱི་རྩོམ་ཐུང་འདི་ཡང་བོད་ཀྱི་བརྡ་སྤྲོད་པའི་གཞུང་ལ་སྦྱང་བ་གང་འཚམ་བྱས་
པའི་འབྲས་རྟགས་ཤིག་ཏུ་མངོན་དགོས་མོད། འོན་ཀྱང་། བདག་ལ་དེ་ལྟ་བུའི་
ཚད་མཐོའི་གཞི་རིམ་གྱི་བསམ་བློའི་རྨང་གཞི་དང་། རྩོམ་འབྲིའི་ལག་ལེན་
གྱི་ཉམས་མྱོང་སོགས་གང་ཡང་མེད་པས་གནོང་འགལ་དང་ནོར་འཁྲུལ་གྱི་ཆ་
མི་ཉུང་བ་ཞིག་མཆིས་ན། གཟུར་གནས་དཔྱོད་ལྡན་རྣམས་ཀྱི་སྤྱན་སྔར་བཟོད་
གསོལ་ཞུ།
འདིར་སྨྲས་པ། །
གཞུང་ལུགས་འདབ་བརྒྱ་བཞད་པའི་ཚལ་ཡངས་པོར། །
སྤྲང་ཆུང་གཞོན་ནུ་གར་ལ་ཆས་པ་འདི། །
བཅུད་ལྡན་སྤྲང་རྩིར་རོལ་བའི་འདུན་པ་ལས། །
11



ད
དཔྱད་རྩོམ་ནོར་བུའི་ཕྲེང་བ།
མཉེན་འཇམ་གཤོག་རྩལ་ངོམ་པའི་ཆེད་དུ་མིན། །
ཟུར་མཆན། །
༡༽ ཀརྨ་སི་ཏུ་བསྟན་པའི་ཉིན་བྱེད་ཀྱིས་མཛད་པའི་<<སུམ་རྟགས་འགྲེལ་ཆེན་མུ་ཏིག་ཕྲེང་
མཛེས་> མཚོ་སྔོན་མི་རིགས་དཔེ་སྐྲུན་ཁང༌།
༢༽ དངུལ་ཆུ་དབྱངས་ཅན་གྲུབ་པའི་རྡོ་རྗེས་མཛད་པའི་<<དཀའ་གནད་གསལ་པའི་མེ་ལོང་>>བོད་
ལྗོངས་མི་རིགས་དཔེ་སྐྲུན་ཁང་།
༣༽ དབྱངས་ཅན་ངག་གི་དབང་ཕྱུག་གིས་མཛད་པའི་<<སུམ་རྟགས་བཤད་སྦྱར་མཁས་པའི་ལེགས་
བཤད་གཅེས་བསྡུས་>>སི་ཁྲོན་མི་རིགས་དཔེ་སྐྲུན་ཁང་།
༤༽ ཚེ་ཏན་ཞབས་དྲུང་གིས་མཛད་པའི་<<ཐོན་མིའི་ཞལ་ལུང་>>ཀན་སུའུ་མི་རིགས་དཔེ་སྐྲུན་
ཁང་།
༥༽ མཁྱེན་རབ་འོད་གསལ་གྱིས་མཛད་པའི་<<རྟགས་ཀྱི་འཇུག་པའི་དཀའ་འགྲེལ་གནད་ཀྱི་སྒྲོན་
མེ་>>སི་ཁྲོན་མི་རིགས་དཔེ་སྐྲུན་ཁང་།
༦༽ དོར་ཞི་གདོང་དྲུག་སྙེམས་བློས་མཛད་པའི་<<བོད་ཀྱི་བརྡ་སྤྲོད་རིག་པའི་དོན་འགྲེལ་ཕྱོགས་
བསྒྲིགས་>>ཀན་སུའུ་མི་རིགས་དཔེ་སྐྲུན་ཁང་།
༧༽ འཇམ་དབྱངས་གྲགས་པས་བསྒྲིགས་པ། <<ཐོན་མིའི་ཞལ་ལུང་གི་ཟིན་བྲིས་དཀའ་གནད་
གསལ་བར་བྱེད་པ་གངས་རིའི་ཆུ་རྒྱུན་>>ཀན་སུའུ་མི་རིགས་དཔེ་སྐྲུན་ཁང་།
༨༽ བོད་ལྗོངས་ཞིབ་འཇུག་ལས་འབྲེལ་ཡོད་ཁག་འགའ་ཞིག



བརྡ་སྤྲོད་ཀྱི་སྐོར།
ལ་དོན་དང་འབྲེལ་བའི་གལ་གནད་འགར་
དཔྱད་པ་བྱིས་པའི་རོལ་རྩེད།
བློ་བཟང་ཚུལ་ཁྲིམས།
(རྔ་པ་ཀིརྟིའི་དགོན།）
ཐོག་མའི་ཞུ་མཆིད། །
༄༅།། དུས་རབས་ཉི་ཤུ་པའི་དུས་དཀྱིལ་དུ་རྒྱ་ནག་དམར་ཕྱོགས་རང་ལུགས་
པས་བདག་དབང་རྒྱ་བསྐྱེད་ཀྱིས་བོད་ཁམས་བཙན་བཟུང་བྱས་པ་ནས། བོད་
ཀྱི་ཆབ་སྲིད་དང་། དཔལ་འབྱོར། སྐད་ཡིག རིག་གཞུང་སོགས་ཉིན་རེ་
ནས་ཉིན་བཞིན་ཉམས་ནས་ཉམས་རྒུད་དུ་འགྲོ་བ་ལས་ཡར་རྒྱས་ཀྱི་རྣམ་པ་སྤུ་
ཉག་ཙམ་མེད་པར། འུ་ཚོས་འཁང་ར་དང་སྡུག་སྐད་ཙམ་བསྒྲགས་པ་ལས་ངེས་
དོན་གྱི་རྒོལ་བ་ཚ་ནན་ཞིག་མ་སློག་པར་སོ་སོས་ལྟོ་གོས་ཙམ་ལ་གཡེང་བས་འུ་
ཅག་ཕམ་ཁ་ནས་འཆི་ལམ་དུ་དྲངས་པར་ངེས་ཤེས་གསལ་རྟོགས་བྱས་ཏེ། མ་
འོངས་ཐུ་བྷོད་མི་རིགས་ཀྱི་ཚེ་སྲོག་བར་སྣང་དུ་མི་སྐུར་བར་གོ་ལ་ཟླུམ་པོའི་
གྲུ་ཟུར་དུ་འོད་སྣང་དང་བཅས་བསྐལ་པ་ཁྲི་ཕྲག་བར་འཚོ་སྡོད་བྱེད་ཐུབ་པའི་
བྱ་གཞག་རླབས་ཆེན་ཞིག་བསྒྲུབ་པའི་ངལ་བ་དང་དུ་མ་བླང་ན། མ་འོངས་མི་
རབས་གསར་པའི་མིག་མདུན་དུ་འུ་ཅག་ལོ་རྒྱུས་ཉེས་ཅན་པར་འགྱུར་ཉེན་ཆེ།
དེས་ན་དུས་རབས་དགུ་པར་བོད་བཙན་པོའི་སྲིད་གཞུང་སིལ་བུ་འཐོར་ཏེ། ཆབ་
སྲིད་དང་། དཔལ་འབྱོར། སྤྱི་ཚོགས་ཀྱི་གནས་བབ་བློ་ཡིད་དུ་དྲན་མི་བཟོད་
13



དཔྱད་རྩོམ་ནོར་བུའི་ཕྲེང་བ།
པའི་ཉམས་ཉེས་ཆེན་པོ་ཞིག་བྱུང་ཡོད་ན། ཤེས་རིག་ནི་འགྲོ་བ་མིའི་མདུན་
སར་ངོ་གནོང་མི་དགོས་པའི་འཕེལ་རྒྱས་བླ་མེད་ཅིག་བྱུང་བའི་ལོ་རྒྱུས་ལ་དཔེ་
བླང་སྟེ། འུ་ཚོ་ཡང་ཆབ་སྲིད་དང་། དཔལ་འབྱོར་གྱིས་དགྲ་བོར་རྒོལ་ལན་
སློག་པའི་སྟོབས་ཤུགས་མེད་ཀྱང་། སྐད་ཡིག་དང་རིག་གཞུང་ནི་འུ་ཅག་གི་
སྒོ་གསུམ་དང་ཡ་མ་བྲལ་བས། མི་རེ་ངོས་རེ་ནས་ངལ་བ་ཁྱད་བསད་ཀྱིས་སྤྱི་
ཚོགས་འཚོ་བའི་ཐོན་རྐྱེན་འཕེལ་རིམ་གྱི་ཁ་གཏད་དུ་རང་མི་རིགས་ཀྱི་ཁྱད་ཆོས་
མ་ཡལ་བའི་ངག་གི་སྒྲ་སྦྱོར་དང་། དྲན་པའི་འཁྱེར་སོ། ལུས་ཀྱི་སྤྱོད་ཚུལ་
སོགས་ལ་འགྱུར་མེད་དྲན་ཤེས་བརྟན་པོ་ཞིག་བདག་གཅེས་བྱེད་ཐུབ་ན། དགྲ་
བོས་རང་མི་རིགས་རྩ་བརླག་གཏོང་བའི་བཀོད་བྱུས་ཇི་ལྟར་ཞིབ་ཀྱང་འུ་ཅག་
ད་ལྟའི་ཕམ་ཁ་འདི་ནས་འཆི་ལམ་དུ་གཏན་ནས་འགྲོ་མི་དགོས་པར་བསམ་སྟེ།
ཁོ་བོས་བགྲང་བྱ་དུ་མར་རང་འགན་མ་འཆོར་བའི་ཚུལ་དུ་བོད་ཀྱི་བརྡ་སྤྲོད་རིག་
པའི་གཞུང་ལུགས་ལ་སྦྱང་བའི་ཟིན་ཐོ་འགར་ད་ཐེངས་བསྐྱར་བཅོས་བྱས་ཏེ་རྩོམ་
ཡིག་ཞིག་གི་རྣམ་པའི་ཚུལ་དུ་བཀོད་པ་ལགས་ན། ཀློག་པ་པོ་རྣམས་ཀྱིས་ཀྱང་
འདི་དཔྱད་ཞིབ་ཡང་དག་ཏུ་སོང་བའི་འབྲས་རྟགས་ཤིག་ལ་མི་དམིགས་པར། སློབ་
བུ་རིག་རྡུགས་ཤིག་གི་བསམ་བློར་ཇི་ལྟར་ཡོ་བསྲང་བྱེད་དགོས་པའི་ངང་ནས་
གཟིགས་ཞིབ་ཡོང་བར་མཁྱེན།
༡༽ སླར་བསྡུ་དང་འབྲེལ་ཏེ་རྣམ་དབྱེ་དང་པོ་བསྟན་པ་མི་འདོད་ཚུལ།
སློབ་དཔོན་ཐོན་མིའི་སུམ་ཅུ་པའི་རྩ་གཞུང་དུ་རྣམ་དབྱེ་དང་པོ་དང་སླར་
བསྡུ་གཉིས་སོ་སོར་བསྟན་པའི་རྩ་ཚིག་དམིགས་སུ་མེད་ཀྱང་། འགྲེལ་མཛད་



བརྡ་སྤྲོད་ཀྱི་སྐོར།
འགས་སླར་བསྡུ་དང་རྣམ་དབྱེ་དང་པོ་གཉིས་འབྲེལ་ཞེས་དེ་གཉིས་དཀྱུས་གཅིག་
ཏུ་གསུངས་པར། སི་ཏུ་པཎ་ཆེན་ཆོས་ཀྱི་འབྱུང་གནས་ཀྱིས་སླར་བསྡུའི་སྒྲ་
འདི་རྣམ་དབྱེ་དང་པོའི་དོན་དུ་བཤད་ཀྱང་ཤིན་ཏུ་མི་འཐད་པར་མཐོང་སྟེ། རྣམ་
དབྱེ་དང་པོའི་གཅིག་ཚིག་གིས་དོན་གྱི་ངོ་བོ་ཙམ་ལས་མི་སྟོན་ལ། འདི་ནི་སྡུད་
པའི་སྒྲ་ཡིན་པའི་ཕྱིར་དོན་གྱི་ལྡོག་པ་སྟོན་བྱེད་དུ་འགྱུར་བས་ཀྱང་ཁྱད་པར་ཆེ་
ཞེས་དེ་གཉིས་མི་མཐུན་ཙམ་གསུངས་པ་ལས། བུམ་པའོ་ཞེས་པའི་མིང་མཐའི་
འོ་སྒྲ་རྣམ་དབྱེ་དང་པོའི་དོན་དུ་མི་གནས་པར་སྡུད་པར་ཇི་ལྟར་འགྱུར་མིན་འགྲེལ་
བཤད་གསལ་པོ་མ་གནང་བས་བདག་གིས་གསལ་ལན་གྱི་ཚུལ་དུ་བརྗོད་ན། སླར་
བསྡུ་དང་འབྲེལ་བའི་རྣམ་དབྱེ་དང་པོ་འཆད་མཁན་རྣམས་ཀྱིས། དོན་གྱི་ངོ་
བོ་ཙམ་སྟོན་པའི་མིང་མཐར་གོ་སོགས་སྦྱར་ཞིང་རྣམ་དབྱེ་དང་པོ་ལས་གཞན་
མི་སྟོན་པས་འདི་གཉིས་ལྷན་གཅིག་ཏུ་བསྟན་གསུངས་ནའང་འཐད་དཀའ་སྟེ།
རྣམ་དབྱེ་དང་པོ་ནི་ཁྱད་གཞི་གང་ཞིག་གི་ཁྱད་ཆོས་སོགས་མི་སྟོན་པར་དེའི་རང་
གི་ངོ་བོ་ཙམ་སྟོན་པ་ཞིག་ཡིན་ལ། སླར་བསྡུ་དེ་ལྟར་མ་ཡིན་པར་དོན་དེ་རེ་
ཞིག་རྫོགས་ནས་སླར་མི་འབྱུང་བའི་ཁྱད་པར་གྱི་ཆོས་ཤིག་ཡོད་དགོས་ན། ཁྱེད་
རྣམས་ཀྱིས་བུམ་པའོ་ཞེས་པའི་འོ་སྒྲ་མིང་མཐར་མི་བཞེད་ཀྱང་རྫོགས་ཚིག་གི་
དོན་སྟོན་མི་ནུས་པས་འོ་སྒྲ་དེ་མིང་མཐའ་དང་ཚིག་ཕྲད་གང་ཡང་མ་ཡིན་པའི་
ཡན་གར་བ་ཞིག་ཏུ་འདོད་དགོས་པའི་ཕྱིར། འོ་ན་བུམ་པའོ་ཞེས་པའི་འོ་སྒྲས་
དོན་ལྷག་པ་ཅི་ཞིག་བསྟན་ཅེ་ན། དེ་ནི་དོན་གྱི་ངོ་བོ་ཙམ་དུ་མ་ཟད་པར་བརྗོད་
ཟིན་པའི་ཆོས་དུ་མ་ལྷན་ཅིག་ཏུ་བསྡུས་ནས་སླར་དོན་གཞན་མི་འབྱུང་བ་ཞིག་
15



དཔྱད་རྩོམ་ནོར་བུའི་ཕྲེང་བ།
ལ་གོ་སྟེ། དཔེར་ན། མིག་དང་། རྣ། ལྕེའོ་ཞེས་པའི་འོ་སྒྲས་བརྗོད་ཟིན་པའི་
མིག་སོགས་ལྷན་གཅིག་ཏུ་བསྡུས་ནས་སླར་དོན་གཞན་མི་འབྱུང་བར་རྫོགས་པར་
སྟོན་པ་བཞིན། བུམ་པའོ་ཞེས་པའི་བུམ་པའི་སྔོན་དུ་ཆོས་དུ་མ་ཞིག་བརྗོད་ཟིན་
པ་ཤུགས་ལ་གོ་དགོས། ཨ་ལགས་ཞབས་དྲུང་ཚང་གིས། ཞ་ལུ་ལོ་ཆེན་དང་
པྲ་ཏི་དགེ་བཤེས་སོགས་ཀྱིས་སླར་བསྡུ་རྣམ་དབྱེ་དང་པོ་འབྲེལ་ཞེས་བཤད་པ་
ཤིན་ཏུ་ལེགས་ཏེ། དེ་ལྟར་མིན་ན་སླར་བསྡུ་འདི་རྣམ་དབྱེ་གང་གི་གྲས་སུ་བསྡུ་
བཤད་དུ་མེད་དོ་ཞེས་མཁན་པོའི་རྩ་གཞུང་དང་མི་མཐུན་པ་ཞིག་གསུངས་པར་
མཁྱེན་རབ་འོད་གསལ་གྱིས་སླར་བསྡུ་སོགས་རྗེས་འཇུག་ལ་ལྟོས་དགོས་པའི་
ཕྲད་གཞན་དབང་ཅན་ཡིན་ལ་རྣམ་དབྱེའི་གྲས་མ་ཡིན་པ་ཞེས་གསུངས་སོ། །
འོན་ཀྱང་འདིར་ཞ་ལུ་ལོ་ཆེན་དང་རྣམ་གླིང་པ་སོགས་ཀྱིས་སླར་བསྡུ་
དངོས་དང་ཙམ་པོ་བ་གཉིས་ཕྱེས་ཤིང་། པྲ་ཏི་རིན་ཆེན་དོན་གྲུབ་དང་སི་ཏུ་
པཎ་ཆེན་སོགས་ཀྱིས་སླར་བསྡུ་ལ་སླར་བསྡུ་དངོས་ལས་ཙམ་པོ་བ་ཞིག་མེད་
ཅེས་དགག་བཞག་ལེགས་པར་བྱས། རྡོ་རིང་པཎྜིཏས་སླར་བསྡུ་རྫོགས་ཚིག་
བརྗོད་པའི་རྗེས་ལ་སྐད་ཆ་རྩ་བ་ནས་ཤོད་དུ་མེད་པ་དང་། ཡི་གེ་ཡང་གཏན་
ནས་འབྲི་ས་མེད་པར་སླར་བསྡུ་རྫོགས་ཚིག་དངོས་དང་། བཤད་བྱའི་དོན་ཡོངས་
སུ་མ་རྫོགས་ཀྱང་གནས་སྐབས་སླར་བསྡུ་བརྗོད་པས་དོན་འབྱུང་བར་བཀག་པ་
སླར་བསྡུ་ཙམ་པོ་བ་ཞེས་སྤྱི་བྱེ་བྲག་གི་ཁྱད་པར་ཕྱེས་ཏེ་སླར་བསྡུ་རྫོགས་ཚིག་
དང་སླར་བསྡུ་གཉིས་ཀྱི་དོན་ལ་ཁྱད་པར་བྱས་ཡོད་སྙམ། ཨ་ལགས་དོར་ཞི་
ཚང་གིས་སླར་བསྡུ་ཙམ་པོ་བ་སླར་བསྡུའི་དོན་དུ་མི་བཞེད་པར་དེ་ནི་གལ་དུ་བཟུང་



བརྡ་སྤྲོད་ཀྱི་སྐོར།
ནས་ངེས་པར་བྱེད་པའམ། དམ་བཅའ་བར་བྱེད་པའི་དོན་གྱི་ཆ་ཞིག་གོ་རྒྱུ་ཡོད་
ཅེས་པའི་འདོད་ཚུལ་མི་མཐུན་པ་དེ་དག་ལས་གང་དོན་ཐོག་ཏུ་ཁེལ་མིན་ཁོ་བོས་
སྐབས་འདིར་བརྗོད་བྱ་མ་གྱུར་པས་གཟུར་གནས་བློ་ལྡན་རྣམས་ཀྱིས་དཔྱད་
གཞིའོ། །
༢༽ རྣམ་དབྱེ་དང་པོ་རྣམ་དབྱེ་ཡིན་མིན་གྱི་དོགས་སློང་།
སྤྱིར་རྣམ་དབྱེ་ཞེས་པ་མིང་ཚིག་མཚམས་སྦྱོར་བྱེད་ཀྱི་ཕྲད་ཙམ་ལ་གོ་ན།
དོན་གྱི་ངོ་བོ་ཙམ་སྟོན་པའི་མིང་ལ་དེ་ལྟ་བུའི་རྐྱེན་ཙམ་ཡང་སྦྱར་དུ་མེད་པ་ཞིག་
རྣམ་དབྱེ་ཇི་ལྟར་འགྱུར་མིན་སྔོན་བྱོན་མཁས་པས་གཙུག་ལག་བྱིངས་ལ་དཔྱད་
གཞིག་ལེགས་པོ་མ་བྱས་པར་སོ་སོའི་འདོད་ཕྱོགས་ཙམ་མངོན་པར་བྱས་པ།
དཔེར་ན། རྡོ་རིང་པཎྜིཏ་དང་། རྔ་རྒོད་ནམ་སེང་ཤཀྱ་རིན་ཆེན་སོགས་ཀྱིས་
འདི་རྣམ་དབྱེ་ཡིན་མིན་ཚིག་ཟུར་ཙམ་ཡང་བརྗོད་མེད་ཅིང་། བོད་སྐད་ལ་རྣམ་
དབྱེ་བདུན་དང་བརྒྱད་ཡོད་པར་འདོད། རྣམ་གླིང་པ་དང་པྲ་ཏི་རིན་ཆེན་དོན་
གྲུབ་སོགས་ཀྱི་སུམ་འགྲེལ་དུ་བུམ་པ་ཞེས་པ་ཆོས་གཞན་ཀ་བ་སོགས་དང་མ་འབྲེལ་
བར་རང་གི་ངོ་བོ་ཉིད་སྟོན་པས་རྣམ་དབྱེ་དང་པོ་ཡིན་ཞེས་ལེགས་སྦྱར་སྐད་དུ་
རྣམ་དབྱེ་བདུན་གྱི་གྲངས་དང་མཐུན་པའི་ཚུལ་དུ་གསུངས་ཤིང་། བོད་སྐད་
ལ་ལེགས་སྦྱར་གྱི་རྣམ་དབྱེའི་ཁྱད་ཆོས་(རྣམ་དབྱེ་མཐའ་ཅན་ཚིག་ཏུ་གྱུར་པ་)དང་
མཐུན་པ་དྲུག་ལས་མེད། བུམ་པ་ཞེས་པས་རང་གི་ངོ་བོ་ཉིད་ལས་གཞན་མི་
སྟོན་པར་རྒྱུ་རྐྱེན་རྟེན་འབྲེལ་ལས་རང་རང་གི་ངོ་བོ་དེ་སོ་སོར་མ་འདྲེས་པར་
བཟུང་ནས་ཡོད་པ་དེ་ལ་བློ་དང་སྒྲས་ཐ་སྙད་ཀྱིས་ཕར་བཏགས་ནས་ཡུལ་ཅན་
17



དཔྱད་རྩོམ་ནོར་བུའི་ཕྲེང་བ།
ངོས་འཛིན་པའི་སྐད་རིགས་སྤྱིའི་རང་བཞིན་ཞིག་ལས་བོད་སྐད་ཀྱི་ཁྱད་ཆོས་
ཤིག་མ་ཡིན་པར་སློབ་དཔོན་ཐོན་མིས་ཀྱང་ཕྲད་དང་རྣམ་དབྱེ་སྐོར་ཞིབ་པར་
གསུང་སྐབས་འདི་རྣམ་དབྱེ་ཡིན་ན་གསུང་རིགས་ཤིང་ཚིག་ཟུར་ཙམ་ཡང་
གསུངས་མེད། ལྷག་པར་དུ་རྩ་གཞུང་འདིའི་མཇུག་ཏུ། རྗེས་འཇུག་བཅུ་ཡི་
དོན་ཤེས་ན། །ཞེས་དང་། རྗེས་འཇུག་སྦྱོར་བ་མཁས་པ་ན། །ཞེས་རྗེས་འཇུག་
གི་བྱ་བར་བརྟེན་ནས་གྲུབ་པའི་མིང་ཚིག་མཚམས་སྦྱོར་བྱེད་ཀྱི་རྐྱེན་རྣམས་ལ་
ཕྲད་དང་རྣམ་དབྱེ་བརྗོད་ཀྱིན་ཡོད་པ་གསལ་པོར་མངོན་ཕྱིར། སྔོན་བྱོན་མཁས་
པ་རྣམས་ཀྱིས་རྣམ་དབྱེའི་མཚན་ཉིད་དུ། ཆོས་གང་ཡང་རུང་བ་ཞིག་གི་མིང་
ཚིག་དེ་གཞན་དང་མ་འདྲེས་པར་རྣམ་པ་སོ་སོར་དབྱེ་ཞིང་འབྱེད་ནུས་པའི་སྒྲའི་
ཆ་ཤས་སུ་གྱུར་པའི་ཚིག་ཕྲད་ཅིག་ལ་རྣམ་དབྱེ་ཞེས་གསུངས་པ་དང་འགལ་བའི།
དོན་གྱི་ངོ་བོ་ཙམ་སྟོན་པར་རྣམ་དབྱེ་དང་པོ་ཞེས་བཏགས་པ་རང་གི་འདོད་ཞེན་
ཙམ་ལས་དོན་ཐོག་ཏུ་མི་གནས་པ་ཨ་ལགས་དོར་ཞིས་ལེགས་པར་བཀག་སྟེ་བོད་
སྐད་ལ་རྣམ་དབྱེ་དྲུག་གི་གྲངས་བཅད་མཛད། སི་ཏུ་པཎ་ཆེན་ཆོས་ཀྱི་འབྱུང་
གནས་ཀྱིས་གཞུང་འདིས་གཙོ་བོ་རྗེས་འཇུག་གི་བྱ་བ་འཆད་པ་ཡིན་ཕྱིར་མིང་
གཞི་རྐྱང་པའི་སྒྲ་གཙོ་བོར་གྱུར་པ་བདག་སྒྲ་ཙམ་ལས་གཞན་འདིར་མ་གསུངས་
པ་ཡིན་ཞེས་གཞུང་འདིའི་དངོས་ཤུགས་གང་དུ་བསྟན་བྱར་མ་གྱུར་པས་རྣམ་
དབྱེ་སྤྱི་དང་མི་མཐུན་པ་འདི་རྣམ་དབྱེ་ཡིན་ན་གཏན་ཚིགས་ཡང་དག་གིས་སྒྲུབ་
དགོས་ཤིང་དོན་གྱི་ངོ་བོ་ཙམ་སྟོན་པ་ཞེས་པ་ལས་འཁོད་དུ་མེད་པས་འཐད་པར་
དཀའ། དེ་ཡང་ཁྱེད་རྣམས་ཀྱིས་རྣམ་དབྱེ་སྤྱིའི་ས་བཅད་དབྱེ་སྐབས་ལ་དོན་



བརྡ་སྤྲོད་ཀྱི་སྐོར།
དང་འབྲེལ་སྒྲ། བྱེད་སྒྲ། འབྱུང་ཁུངས་སོགས་ལས་གཞན་མི་བྱེད་ན། གཤམ་
དུ་དོན་གྱི་ངོ་བོ་ཙམ་སྟོན་པ་རྣམ་དབྱེ་ཡིན་ཞེས་གསུངས་པ་ངོ་མཚར་ཆེའོ། །
༣༽ གཉིས་པ་ལས་སུ་བྱ་བ་ཞེས་པའི་ལས་ཀྱི་འཇུག་དོན།
གཉིས་པ་ལས་སུ་བྱ་བ་ཞེས་པའི་ལས་དེ་གང་ལ་འཇུག་མིན་མཁས་པའི་
འདོད་ཚུལ་གཉིས་གྱེས་ཏེ། མཁྱེན་རབ་འོད་གསལ་གྱིས་ལས་སུ་བྱ་བ་ཞེས་
པའི་སུ་སྒྲ་གཉིས་པའི་བྱེ་བྲག་དེ་ཉིད་ཀྱི་དོན་ཡིན་ཞིང་དེ་བསྡུས་ན་ལས་བྱ་བ་སྟེ།
དོན་དུ་བྱ་བ་བྱེད་པའམ་ཡུལ་སྐད་དུ་ལས་ཀ་ཞེས་པ་ལྟ་བུ་ཡིན་པས་བྱ་ཚིག་ལ་
ལས་ཚིག་བརྗོད་པ་ཡིན། ཞེས་དང་། དཔའ་རིས་རབ་གསལ་སོགས་ཀྱིས་བྱ་
བྱེད་ལས་གསུམ་གྱི་གོ་བ་ལྟར་སྐབས་འདིའི་ལས་ཀྱི་སྒྲ་རྣམ་དབྱེ་གཉིས་པའི་བྱ་
ཡུལ་ལ་གོ་དགོས། ཞེས་འདོད་ཚུལ་དེ་གཉིས་པོ་གང་ཡིན་ཡང་འདོར་དུ་མི་
རུང་བས་ཐུགས་རྩེ་གཏད་ས་རེ་ཡོད་ན། སྐབས་བབ་ཀྱི་དོན་ལ་གཞོལ་མིན་གྱི་
འདོད་ཚུལ་སྔ་མའི་ལས་སུ་བྱ་བ་ཞེས་པའི་ལས་དེ་བྱ་བ་བྱས་པ་ལ་གོ་བ་བླངས་
ནི༑ རྣམ་དབྱེ་བཞི་པ་སོགས་ལས་ཐ་དད་དུ་རྣམ་དབྱེ་གཉིས་པའི་ཁྱད་ཆོས་མི་
མངོན་པས་འདོད་ཚུལ་ཕྱི་མ་ལྟར་བྱ་ཡུལ་ལ་གོ་བ་བླངས་ན་བཞི་པ་སོགས་ལས་
ཐ་དད་དུ་བྱ་ཡུལ་ཞིག་ཏུ་བྱ་བ་བྱས་པ་ཙམ་ལས་བྱ་ཡུལ་དེའི་ཆེད་དུ་བྱས་པ་མིན་
པར་ཚིག་རང་ངོས་ནས་རྣམ་དབྱེ་གཉིས་པའི་དོན་རང་བཞིན་དུ་མངོན་པར་སྣང་།
དེ་ལ་ཡང་བྱ་བའི་ཡུལ་ལ་བྱ་བ་བྱེད་པའི་རྣམ་པ་དང་ཕྲད་སྦྱོར་ལུགས་མི་འདྲ་
བས་ཨ་ལགས་དོར་ཞིས་བྱ་བའི་ཡུལ་ལ་རྣམ་གྲངས་དུ་མར་བྱས་ཏེ། དངོས་
ཡུལ་ལ་འཇུག་པ་བྱ་བ་དང་འབྲེལ་བའི་ཡུལ་ལ་འཇུག་པ་དང་། བྱ་བ་བྱེད་དུ་
19



དཔྱད་རྩོམ་ནོར་བུའི་ཕྲེང་བ།
བཅུག་པའི་ཡུལ་ལ་འཇུག་པ། བྱ་ཡུལ་རྗེས་མཐུན་པར་འཇུག་པ་ཞེས་རིགས་
བཞི་དབྱེ་ཞིང་། བརྡ་སྤྲོད་གཞུང་ལུགས་ལ་འཇུག་པ་ཞེས་པར། ནགས་ཚལ་
དུ་ཤིང་གཅོད་ཟེར་བའི་ནགས་ཚལ་ཤིང་གཅོད་པའི་བྱ་བ་སྤེལ་ཡུལ་ལས་གཅོད་
པའི་བྱ་བ་དངོས་སུ་མི་འཇུག་པས་འདིར་བྱ་བ་སྤེལ། ཞེས་དང་། ཤོག་བུར་
ཡི་གེ་བྲིས་ཞེས་པས་བྲིས་པའི་བྱ་བ་དངོས་སུ་ཤོག་བུར་འཇུག་པ་འདི་ལ་བྱ་བ་
འཇུག་ཡུལ་ཞེས་རྩ་བའི་རྣམ་པ་གཉིས་ཕྱེས་ཏེ་ནང་གསེས་ལ་རིགས་དྲུག་དབྱེ་
བ་སོགས་ཀྱི་དཔེར་བརྗོད་ཧྲིལ་བོའི་རྣམ་པ་ཇི་ལྟར་ཡིན་མིན་ལ་མ་གཞིག་པར་
བྱ་ཡུལ་དང་བྱ་བ་གཉིས་ཀྱི་འབྲེལ་བའི་ཐོག་ནས་བལྟས་ན། གཟུགས་ལ་བལྟ་
ལྟ་བུའི་བྱ་ཡུལ་དངོས་སུ་བྱ་བ་འཇུག་པའི་རིགས་ཤིག་དང་། ནགས་ཚལ་དུ་
ཤིང་གཅོད་ཅེས་པ་བྱ་བ་བྱེད་སའི་གནས་ཡུལ་ཙམ་ལ་འཇུག་པའི་རིགས་གཉིས་
སུ་མ་འདུས་པ་མེད་པར་སྣང་། བྱ་ཡུལ་དངོས་སུ་འཇུག་པའི་བྱ་ཡུལ་དེ་དཀའ་
གནད་གསལ་མེ་ལས། ལས་དང་བྱ་ཡུལ་དོན་གཅིག་སྟེ། །ཞེས་པའི་རྟགས་
འཇུག་སྐབས་ཀྱི་ལས་སམ་བྱ་ཡུལ་དང་མཚུངས་ཤིང་འདིའི་བྱ་ཡུལ་དང་བྱ་བ་
གཉིས་ཀྱི་བར་དུ་ལ་དོན་སྦྱར་བས་ངག་ཏུ་བརྗོད་ཚེ་རང་ཤུགས་ཀྱིས་བྱ་བ་དང་
བྱ་ཡུལ་གཉིས་ཀྱི་བར་ཕྱེ་ནས་ཀློག་དགོས། འདི་ལྟ་བུའི་ལས་དང་བྱ་ཡུལ་གཅིག་
པ་ཅན་གཉིས་པ་ཁོ་ན་ལས་བཞི་པ་སོགས་ལ་མི་འབྱུང་ངོ། །
༤༽ དེ་ཉིད་གཉིས་པའི་བྱེ་བྲག་ཡིན་མིན། །
དེ་ཉིད་ཀྱི་ངོ་བོ་དང་དཔེར་བརྗོད་འཇོག་ཚུལ་ལ་སྔོན་བྱོན་མཁས་པའི་
དགོངས་ཚུལ་མི་མཐུན་པ་ཤིན་ཏུ་མང་ཡང་། ཕྱིས་བྱོན་བརྡ་སྤྲོད་སྨྲ་པ་དག་



བརྡ་སྤྲོད་ཀྱི་སྐོར།
གིས་རྩོད་སྤོང་ལེགས་པར་བྱས་ཏེ་གཏན་ལ་ཕབ་ཀྱང་དེ་ཉིད་གཉིས་པའི་བྱེ་བྲག་
ཡིན་མིན་ལ་དཔྱད་པའི་རོ་འཛིན་མ་གཡོས་པར་དད་པའི་རྗེས་འབྲངས་ཀྱི་བརྟུལ་
ཞུགས་བཟུང་བར་ཁོ་བོས་རང་བློ་དང་འཚམ་པའི་གསལ་སྤྲོས་ཅུང་བྱས་ན།
ལེགས་སྦྱར་སྐད་དུ་ལས་སུ་བྱ་བར་གཙོ་ཕལ་གཉིས་བྱས་པར་སྨྲ་སྒོ་དང་སི་ཏུ་
སོགས་ཀྱིས་རིགས་བསྒྲེས་ཀྱིས་བོད་སྐད་དུ་གཉིས་པའི་བྱེ་བྲག་དེ་ཉིད་ཡིན་པ་
ཐོག་མར་གསུངས་པར་ཕྱིས་ཀྱི་མཁས་པ་རྣམ་པས་དེའི་དགོངས་པ་བཀྲལ་ཁུལ་
གྱིས་དེ་གཉིས་ལ་བྱ་ལས་ཐ་དད་མི་དད་ཙམ་ལས་ཁྱད་པར་གཞན་མེད་གསུངས་
ཤིང་། ཞིབ་མོར་དཔྱད་ན་དེ་ཙམ་ག་ལ་ཡིན། རྣམ་དབྱེ་གཉིས་པ་ནི་བྱེད་པོ་
གང་ཞིག་གིས་བྱ་ཡུལ་ངེས་ཅན་ཞིག་ལ་བྱ་བ་བྱས་པའི་ཆ་གསུམ་ངེས་པར་ཚང་
དགོས་ཤིང་། དེ་ཉིད་ནི་བྱེད་པོའི་རྩོལ་བ་ལ་མ་བརྟེན་པར་ཡུལ་རང་ངོས་ཀྱི་
རྣམ་པའམ་ཁྱད་ཆོས་སྟོན་བྱེད་ཅིག་ཡིན་ཞིང་། ཁྱེད་རྣམས་ཀྱིས་བྱ་ཡུལ་ལ་
བྱ་བ་འཇུག་པ་ཙམ་གྱིས་དེ་ཉིད་གཉིས་པའི་བྱེ་བྲག་ཡིན་ཞེས་ན་ལ་དོན་འཇུག་
ཡུལ་བཞི་པ་དང་བདུན་པ་སོགས་རྣམས་དེ་ཉིད་དང་མཐུན་པས་དེ་རྣམས་ཀྱང་
གཉིས་པའི་བྱེ་བྲག་ཏུ་ཁས་ལེན་དགོས་པའི་ཕྱིར། འབྲུ་འགྲེལ་འཕྲུལ་ལྡེའི་གསལ་
འགྲེལ་ཐུ་མིའི་དགོངས་གནད་ཅེས་པར། དེ་ཉིད་གཉིས་པའི་བྱེ་བྲག་ཏུ་མི་འདོད་
ན༑ རྣམ་དབྱེ་གྲངས་མ་ངེས་པ་དང་། རྣམ་དབྱེ་མ་ཡིན་པའི་འཇུག་སྒོ་གཞན་
དུ་འདོད་ན་སྔར་མ་གྲགས་པའི་ལུགས་གསུམ་པ་ཞིག་ཏུ་འགྱུར་སྙམ་ཞེས་དོགས་
པ་སྐྱེ་བའི་ཁུལ་གྱི་སྐྱོན་བསྟན་ཞིང་དོན་དུ་གཞོལ་བ་མ་མཐོང་སྟེ། སྤྱིར་རྣམ་
དབྱེ་ཆོས་གཉིས་མ་འདྲེས་པར་སོ་སོར་འབྱེད་པའི་སྒྲའི་ཆ་ཤས་སམ་ཚིག་ཕྲད་
21



དཔྱད་རྩོམ་ནོར་བུའི་ཕྲེང་བ།
ཅིག་ཏུ་ཕྱིས་ཀྱི་མཁས་པ་རྣམས་ཀྱིས་ལེགས་སྦྱར་སྐད་ལ་རིགས་བསྒྲེ་ཡི་གསུངས་
པ་མ་གཏོགས། ཐོག་མ་ནས་མཁན་པོས་འདི་རྣམ་དབྱེ་ཡིན་ཞེས་མ་གསུངས་
ལ༑ མཁས་པའི་འདོད་ཕྱོགས་སུ་ཡང་རྣམ་དབྱེ་བརྒྱད་དང་། བདུན། དྲུག་
ཅེས་འདྲ་མིན་བྱུང་བ་ལས་རྣམ་དབྱེ་གྲངས་ཀྱི་ངེས་བཅད་མེད་པ་གསལ་པོར་
མངོན། འདོད་ཚུལ་ཕྱི་མ་དེ་ཡང་། རང་གི་འདོད་པར་ཞེན་དྲགས་པ་ལས་
མི་མངོན་ཏེ། སྔོན་བྱོན་མཁས་པའི་གཙུག་ལག་མང་པོར་དེ་ཉིད་གཉིས་པའི་
བྱེ་བྲག་ཡིན་མ་གསུངས་ལ། མཁན་པོའི་རྩ་བར། ལས་དང་ཆེད་དང་རྟེན་
གནས་དང་། །དེ་ཉིད་ཚེ་སྐབས་ལ་སྒྲ་ཡིན། །ཞེས་ལ་དོན་གང་དང་གང་ལ་
འཇུག་པ་རེ་རེ་བཞིན་གསུངས་པ་ལས་གཅིག་ཁོངས་སུ་གཅིག་འདུ་གསུངས་མེད།
ཨ་ལགས་དོར་ཞིའི་བརྡ་སྤྲོད་དུ། དེ་ཉིད་བྱ་བའི་རང་བཞིན་དང་ཁྱད་པར་སོགས་
སྟོན་ཕྱིར་འཇུག་ཅེས་པའི་གཉིས་པ་ལས་ཐ་དད་དུ་མངོན་པ་འདི་དག་ལས་ཁུངས་
བཙུན་ཞིང་ཁ་གསལ་འཁོད་མི་དགོས་ན། ཁྱེད་ཀྱིས་འདི་གཉིས་ལ་བྱ་ལས་ངོ་
བོ་ཐ་དད་མི་དད་ཙམ་ལས་ཁྱད་པར་གཞན་མེད་ཅེས་དཔྱོད་ཤེས་བློ་མིག་གིས་
བྱེད་པོ་ཡོད་མེད་དང་བྱ་བའི་རང་བཞིན་སོགས་ལ་མ་གཟིགས་པ་ངོ་མཚར་ཆེ།།
༥༽ བཞི་པ་དགོས་ཆེད་དང་འབྲེལ་བའི་དཀའ་གནད་འགའ་བཤད་པ།
སྤྱིར་བོད་སྐད་ཀྱི་བརྡ་སྤྲོད་སྨྲ་པ་སུ་ཡིན་ཞིང་རྣམ་དབྱེ་བཞི་པ་དགོས་ཆེད་
ཡིན་པར་འདོད་ནའང་། དཔེར་བརྗོད་ལ་གོ་བ་ལེན་སྟངས་མི་འདྲ་བའི་དབང་
གིས་སོ་སོའི་འདོད་ཕྱོགས་དང་མཐུན་པའི་མཚན་ཉིད་རེ་བཞག་པ། དཔེར་
ན༑ སི་ཏུ་པཎ་ཆེན་གྱིས། བྱ་བའི་ཡུལ་དེའམ་དེ་དང་འབྲེལ་བའི་ལས་ལ་ཕན་
22



བརྡ་སྤྲོད་ཀྱི་སྐོར།
འདོགས་པ། ཞེས་དང་། ཨ་ལག་ཤས། བྱ་བའི་ཡུལ་དང་བྱེད་པ་ཅི་རིགས་
ལ་ཕན་འདོགས་པར་འགྱུར་བའི་དོན་ཅན། ཞེས་དང་། དབྱངས་ཅན་དགའ་
བློས། དགོས་པ་དང་བྱ་བ་གཉིས་སོ་སོར་འབྱེད་ཅིང་གཙོ་བོར་དགོས་པ་ལ་ཉེ་
བ༑ ཞེས་དང་། དཔའ་རིས་སངས་རྒྱས་ཀྱིས། བྱེད་པ་པོ་ཅི་རིགས་ཤིག་
གིས་རང་གི་བྱ་བའམ་བྱ་བའི་ཡུལ་གྱི་དགོས་པ་ཞིག་བསྒྲུབ་པའི་ཆེད་དུ་བྱ་བ་ཞིག་
བྱེད་པར་སྟོན་པ་ཡིན་ནོ། ཞེས་དང་། ཨ་ལགས་དོར་ཞིས། བྱ་བ་ཞིག་བྱེད་
པའམ། དོན་ཞིག་འགྲུབ་རྒྱུར་དམིགས་ནས་ཆེད་དུ་བྱ་བའི་ཡུལ་གྱི་དངོས་པོ་
ཞིག་གམ། ཡུལ་དུ་གྱུར་པའི་བྱ་བ་ཞིག་ལ་གོ་དགོས་ཞེས་པ་གང་ཡིན་རུང་སི་
ཏུ་པཎ་ཆེན་གྱིས་གསུངས་པའི་མཚན་ཉིད་ལས་མ་འདས་པས་ཁོང་གི་མཚན་ཉིད་
དང་དཔེར་བརྗོད་གཉིས་སྦྲགས་ཏེ་དཀའ་གནད་འགའ་བརྗོད་ན། རྣམ་དབྱེ་བཞི་
པའི་དཔེར་བརྗོད་དུ། ཞིང་ནང་དུ་ཆུ་འདྲེན་དང་། ཤིང་གཅོད་པར་སྟ་རེ་ཉོ་
ཞེས་པའི་རིགས་གཉིས་ཡོད་པའི་དང་པོ་ལ། ལ་དོན་སྦྱོར་ཡུལ་མི་འདྲ་བས་
ཤིང་ལ་ཆུ་འདྲེན་པ་དང་། མགྲོན་པོར་མེ་བཏང་གཉིས་ལས། སྔ་མ་རྣམ་དབྱེ་
གཉིས་པའི་ཚིག་སྦྱོར་དང་འདྲ་བས་རྩོད་གཞི་ཅན་དུ་འགྱུར་བ་ཡིན་ཞེས་མཁྱེན་
རབ་འོད་གསལ་གྱིས་གསུངས་པ་བཞིན་འདི་གཉིས་བཞི་གང་ཡིན་མིན་བརྟག་
སྐབས་གཙོ་བོ་ལ་དོན་གྱི་ཕྱིས་སུ་དྲངས་པའི་བྱ་ཚིག་དང་བྱ་ཡུལ་གཉིས་ཀྱི་འབྲེལ་
བའི་ཐོག་ནས་བལྟ་དགོས། དཔེར་ན། ཤིང་ལ་ཆུ་འདྲེན་དང་། སྤྲང་པོ་ལ་
ཟས་སྦྱིན། རྟ་ལ་རྩྭ་སྟེར་སོགས་ཀྱི་བྱ་ཡུལ་དང་བྱ་བ་འཇུག་པའི་ལས་གཉིས་
ཀྱི་བར་དུ་རྒྱུ་འབྲས་ཀྱི་འབྲེལ་བ་ཡོད་པའི་རིགས་ཡིན་ན་ངེས་པར་དུ་བཞི་པ་དགོས་
23



དཔྱད་རྩོམ་ནོར་བུའི་ཕྲེང་བ།
ཆེད་ཡིན་དགོས་ཤིང་། བྱ་ཡུལ་དང་བྱ་བ་གཉིས་ཀྱི་བར་དུ་དེ་ལྟ་བུའི་འབྲེལ་
བ་དམ་ཟབ་མེད་པའི་བུམ་པར་ཆུ་བླུགས་དང་། ཤར་ཕྱོགས་སུ་འགྲོ་ལྟ་བུའི་
བྱ་བ་ཞུགས་ཡུལ་ལམ་ཁ་ཕྱོགས་ཙམ་མངོན་པའི་ཡུལ་དུ་གྱུར་ན་ལས་སུ་བྱ་བའི་
དོན་ཅན་ཡིན། འདིར་མཚན་ཉིད་དུ་བྱ་ཡུལ་དེའམ་དེ་དང་འབྲེལ་བའི་ལས་
ལ་ཞེས་པའི་དེ་སྒྲ་སྔ་མའི་བསྟན་བྱ་ཡིན་ཞིང་། དེ་སྒྲ་ཕྱི་མའི་བསྟན་བྱ་ནི་གོང་
དུ་བཤད་ཟིན་གྱི་དཔེར་བརྗོད་གཉིས་པ་ཤིང་གཅོད་པར་སྟ་རེ་ཉོ་ཞེས་པའི་བྱ་
ཚིག་གཉིས་ཀྱི་བར་དུ་ལ་དོན་སྦྱར་བའི་བྱ་ཚིག་སྔ་མ་དེ་ཡིན། དེར་བྱེད་པ་པོ་
དང་འབྲེལ་མ་འབྲེལ་གྱི་བྱ་ཚིག་གཉིས་ཆ་འབྱུང་ལ། བྱ་ཚིག་ཕྱི་མ་སྔ་མའི་
བྱ་བ་དེ་འགྲུབ་ཆེད་དུ་བྱས་ཤིང་དེ་ལ་བྱེད་འབྲེལ་དང་བདག་དོན་ཕལ་བ་གཉིས་
ལས་ཡུལ་རང་ངོས་ནས་བསྐྱེད་པའི་བྱ་ཚིག་དག་མི་འབྱུང་སྙམ། འོན་ཀྱང་།
སྐབས་འདིའི་དཔེར་བརྗོད་དུ་བྱ་ཚིག་སྔ་ཕྱི་གཉིས་ཀ་བྱེད་པོ་གཅིག་གིས་བྱས་
པ་དང་། བྱ་ཚིག་སྔ་མ་ཡུལ་རང་ངོས་ནས་བྱུང་བའི་བྱ་བ་དང་བྱ་ཚིག་ཕྱི་མ་
བྱེད་པོ་དང་འབྲེལ་བའི་བྱ་བ་གཉིས་ལས་ཡུལ་རང་ངོས་ནས་བསྐྱེད་པའི་བྱེད་
མེད་ལས་ཚིག་གཉིས་ལྷན་དུ་མི་སྦྱོར་སྙམ་མོ། །
༦༽ རྩོད་གཞི་ཅན་གྱི་དཔེར་བརྗོད་འགར་དོགས་སློང་གིས་རང་ལུགས་བཞག་པ།
འདིར་མཁས་པའི་མདུན་སར་རྩོད་གཞི་གྱུར་པའི་དཔེར་བརྗོད་འགར་
རྩོད་སྤོང་བྱས་པར་རིགས་བསྒྲེ་ཡི་གནད་དོན་གཞན་དང་གཞན་རྟོགས་ཐབས་
བྱེད་གལ་ལས་འདིར་ཡོངས་སུ་བརྗོད་མི་ནུས་པས་དཔེར་བརྗོད་འགར་དཔྱད་
པར་ཞུགས་ན། སི་ཏུས། ཕྱི་བ་ཁུང་དུ་འཛུལ་བདུན་པ་དང་། ཨ་ལག་ཤས་
24



-
-
བརྡ་སྤྲོད་ཀྱི་སྐོར།
གཉིས་པར་བཞག་ དཀོན་མཆོག་ལ་ཕྱག་འཚལ་སི་ཏུས་གཉིས་པ་དང་། པྲ་
ཏི་རིན་ཆེན་གྱིས་བཞི་པ་ཡིན་ཞེས་པའི་དགོངས་ཚུལ་མི་མཐུན་པ་འདི་དག་ལས་
གང་རྣམ་དབྱེ་སོ་སོའི་མཚན་ཉིད་དང་མཐུན་མིན་ལ་གཞིགས་ན། སི་ཏུས་ཕྱི་
བ་ཁུང་དུ་འཛུལ་བཞིན་པའི་སྐབས་དེར་འཛུལ་བའི་བྱ་བ་ཁུང་ཁ་ན་རྟེན་ཡོད་པས་
བདུན་པ་ཡིན་ཟེར་ན། བྱ་ཚིག་དང་མ་འབྲེལ་བའི་མིང་རྐྱང་ཞིག་ཡིན་ན་མ་
གཏོགས་གཞན་བྱ་བ་དང་འབྲེལ་བའི་ལ་དོན་གང་ཡིན་ཡང་བྱ་ཡུལ་ངེས་ཅན་ཞིག་
ལ་མ་བརྟེན་པར་བྱ་བ་དེ་འབྱུང་མི་ཐུབ་པས་ཁྱེད་ཀྱི་རྣམ་དབྱེ་གཉིས་པའི་དཔེར་
བརྗོད་དུ། རྡོ་བར་གཟུགས་བརྙན་བྱེད་ཅེས་པའི་གཟུགས་བརྙན་བྱེད་པའི་བྱ་
བ་དེ་རྡོ་བར་མ་བརྟེན་ན་མི་འགྲུབ་པས་འདི་ཡང་རྣམ་དབྱེ་བདུན་པར་ཁས་ལེན་
དགོས་པའི་ཕྱིར། ཡང་རྟགས་འཇུག་སྐབས་སུ་བུམ་པར་ཆུ་བླུགས་ཞེས་པ་ལྟ་
བུ་ལས་བུམ་པ་བྱ་བ་བླུགས་པའི་ཡུལ་ཡིན་པས་གཉིས་པ་དང་། ཆུ་བརྟེན་པའི་
ཆ་ནས་གནས་གཞི་སྟེ་རྣམ་དབྱེ་གཉིས་བདུན་གང་རུང་ཡིན་ཞེས་པར་གསེར་ཏོག་
གིས་ཀྱང་། དཔེར་བརྗོད་གཅིག་ལ་ཚིག་ཟུར་གྱི། དོན་ལྔར་འགྱུར་ཏེ། ཞེས་
རྣམ་ཐར་དུ་འཁྲུངས་རབས་བརྗོད་ཅེས་པ་རྣམ་དབྱེ་གཉིས་པ་དང་བཞི་པ་གཉིས་
ཀ་ཡིན་ཞེས་པ་སོགས་གསར་སློབ་རྣམས་ཀྱི་མགོ་རྨོངས་པའི་རྒྱུ་ལས་མེད་དེ།
སྤྱིར་སྐད་རིགས་གཅིག་གི་བརྡ་སྤྲོད་ཐབས་ཀྱི་རྣམ་གཞག་ཅིག་ཡིན་ན། དེའི་
རྣམ་དབྱེ་ཕན་ཚུན་འབྲེལ་མེད་ཡན་གར་བ་རེ་ཡིན་མི་སྲིད་པར་སོ་སོའི་ཆ་ཤས་
མཉམ་འདུས་ཀྱི་རྗོད་བྱེད་ཀྱི་རྣམ་པར་གྲུབ་དགོས་པ་དེའི་དོན་གང་དུ་འགྱུར་མིན་
ལ་བལྟས་ཏེ་རྣམ་དབྱེ་རེ་རེའི་དཔེ་འཇོག་པ་ལས། ཁྱེད་ཅག་ལྟར་དཔེར་བརྗོད་
25



--
----
དཔྱད་རྩོམ་ནོར་བུའི་ཕྲེང་བ།
གཅིག་གི་ཚིག་ཟུར་བཀྲལ་ནས་རྣམ་དབྱེ་དུ་མའི་ཆ་ཕྱེས་པར་དགོས་པ་མ་མཐོང་
བར། ཨ་ལགས་ཞབས་དྲུང་ཚང་གིས། སྐབས་འདིར་རབ་རིབ་སབ་སིབ་ཀྱི་
དཔེར་བརྗོད་བཀོད་པས་བློ་ལྡན་ལ་བློ་སྐྱེད་ཐོན་དཀའོ་གསུངས་པ་བདེན་པར་
འཁུམས་དགོས་སོ། །
དེས་ན་ཨ་ལག་ཤས་གསུངས་པ་ལྟར་ཕྱི་བ་ཁུང་དུ་འཛུལ་བའི་བྱ་བའི་གཡོ་
འགུལ་དེ་ཁུང་ཁར་བྱས་པར་མངོན་པས་གཉིས་པ་ལས་སུ་བྱ་བའི་དོན་དུ་གསུངས་
པ་མཚན་ཉིད་དང་མཐུན་པར་སྣང་ངོ་། པྲ་ཏི་རིན་ཆེན་དོན་འགྲུབ་ཀྱིས། དཀོན་
མཆོག་ལ་ཕྱག་འཚལ་ཞེས་པ། ཡོན་ཏན་གྱི་ཁྱད་པར་མཆོག་ཏུ་གྱུར་པ་གང་
ལ་མངའ་བའི་དཀོན་མཆོག་དེའི་ཆེད་དུ་ཕྱག་བྱས་པ་ལྟ་བུའི་འགྲེལ་བཤད་མཛད་
པར། སི་ཏུ་པཎ་ཆེན་གྱིས་རྒྱ་སྐད་དུ་གྲགས་པ་དམིགས་བསལ་གྱི་གཉིས་པའི་
རྐྱེན་བཞི་པར་བསྒྱུར་ན་བོད་སྐད་ལ་དེ་ལྟ་བུའི་གྲགས་པ་དམིགས་བསལ་མེད་པའི་
ཕྱིར། དོན་ཐོབ་གཙོ་བས་བཞི་པ་སྤྱིར་བཏང་གི་དོན་སྦྱིན་པའི་སྣོད་ལ་སོགས་
པ་བྱ་བ་གང་ཡིན་ཡང་བྱ་ཡུལ་དེའམ་དེ་དང་འབྲེལ་བའི་དོན་དུ་སོང་བ་ཞིག་དགོས་
པ་ལས། ཡུལ་ཁྱད་པར་ཅན་ལ་ཕྱག་བྱེད་པ་ནི་ཕྱག་བྱེད་པོ་ཉིད་དམ་དེ་དང་འབྲེལ་
བའི་དོན་ལས་ཕྱག་ཡུལ་དེའི་ཆེད་དུ་མིན་པ་ནི་གནག་རྫིས་ཀྱང་རྟོགས་སླ་ཕྱིར།
ཕྱག་གི་ཡུལ་ལ་རྣམ་དབྱེ་གཉིས་པ་འཇུག་པ་ལས་འོས་མེད་དོ། ཞེས་གསུངས་
པ་ལྟར་ཚིག་གི་ངོས་ཟིན་དང་མཆོད་པར་བརྗོད་པའི་དགོས་པ་སོགས་གང་ལ་
གཞིག་ཀྱང་། ཕྱག་ཡུལ་དཀོན་མཆོག་གི་ཆེད་དུ་མིན་པར་ཕྱག་བྱེད་པོའི་དོན་
དུ་སྣང་ནའང་། ཨ་ལགས་ཞབས་དྲུང་ཚང་གིས། པྲ་ཏིས་དཀོན་མཆོག་དེའི་



མ
བརྡ་སྤྲོད་ཀྱི་སྐོར།
ཆེད་དུ་ཕྱག་འཚལ་ལོ། ཞེས་གསུངས་པའི་དེ་སྒྲ་བསྙེགས་ས་ལ་རྒྱུ་སྐྱབས་དང་
འབྲས་སྐྱབས་ཀྱི་གོ་བ་ཟབ་མོ་རེ་ལེན་རྒྱུ་ཡོད་པར་སྣང་སྟེ། ཞེས་ཚིག་གི་བབ་
གདོང་ཙམ་མ་ཡིན་པས་གོ་བ་ཟབ་མོ་རེ་ལེན་རྒྱུ་ཡོད་གསུངས་པ་རང་དགར་འདོར་
མི་རུང་སྟེ། གངས་ཅན་མཁས་པའི་གཙུག་རྒྱན་ཤར་ཙོང་ཁ་པ་དང་། སྔོན་
བྱོན་མཁས་པ་མང་པོས་ཀྱང་དེ་ལྟར་འདོད་དོ། །
འདིར་ཨ་ལག་ཤ་ངག་དབང་བསྟན་དར་གྱིས་རྣམ་དབྱེ་གཉིས་བཞིའི་ཁྱད་
པར་འབྱེད་ཚུལ་ལ། སྨྲ་བ་པོས་ཕྱག་འཚལ་བའི་ལས་ཀྱི་རྣམ་རིག་གི་ལས་ཙམ་
སྟོན་འདོད་ནས་ལྷ་ལ་ཕྱག་འཚལ་བ་ཞེས་བརྗོད་པའི་ཚེ་ལས་སུ་བྱ་བར་འདུ་ཞིང་།
བར་ཆད་ཞི་བའི་དགོས་པ་སྟོན་འདོད་ནས་ལྷ་ལ་ཕྱག་འཚལ་ཞེས་བརྗོད་པའི་
སྐབས་སུ་དགོས་ཆེད་དུ་འགྱུར་རོ་སྙམ་དུ་འཁུམས་སོ་ཞེས་གསུངས་པའི་ཆ་
གང་ལ་གཞིག་ཀྱང་། གཉིས་པ་ལས་སུ་བྱ་བའི་དོན་ཅན་ལས་མ་འདས་ཏེ། སྤྱིར་
གཉིས་བཞིའི་ཁྱད་པར་བྱ་བ་བྱེད་པའི་ཀུན་སློང་ལ་ལྟོས་དགོས་ཤིང་། འདིར་
ལྷ་ལ་ཕྱག་འཚལ་ཞེས་པའི་ཚིག་དངོས་སུ་དེ་ལྟ་བུའི་ཀུན་སློང་གི་ཁྱད་པར་གསལ་
བོ་མི་མངོན་ལ། ཁྱེད་ཀྱིས་དགོས་ཆེད་དུ་འགྲེལ་པ་དེ་ཡང་བར་ཆད་ཞི་བ་ཕྱག་
བྱེད་པ་པོའི་དོན་ལས་ཕྱག་ཡུལ་ལྷའི་ཆེད་དུ་མིན་པར་རྟོགས་སླ། འོན་ཀྱང་།
ཕྱག་བྱེད་པོའི་དོན་དུ་སོང་བ་ཡང་དགོས་ཆེད་ཡིན་ཞེ་ན་གཉིས་པ་ཚུགས་ཐུབ་
ཀྱི་དཔེར་བརྗོད་ཅིག་མི་སྲིད་པས། སློབ་དཔོན་ཐོན་མིས། ལས་དང་ཆེད་དང་
རྟེན་གནས་དང་། །ཞེས་པའི་ལས་ཀྱི་དོན་ཅན་དུ་གསུངས་པ་དགོས་མེད་དུ་ཁས་
ལེན་དགོས་པའི་ཕྱིར་རོ། །
-
27



སྙན་ངག་གི་སྐོར།
སྙན་ངག་གི་དཔེ་དོན་སྦྱོར་ཚུལ་ཐད་
ཀྱི་གླེང་མོལ་ཐུང་ངུ་།
འཇིགས་མེད་དར་རྒྱས།
（སྟག་ཚང་ལྷ་མོ་ཀིརྟིའི་དགོན།）
ཐོག་མའི་གཏམ། །
༄༅།། སྤྱིར་ང་ཚོའི་མི་རིགས་འདི་ཕ་སྤྲེའུ་དང་མ་བྲག་སྲིན་ལས་མཆེད་པ་
ལོ་རྒྱུས་མང་ཆེ་བ་ཞལ་མཐུན་པ་ལྟར། དུས་དེ་ཉིད་ནས་ཕན་ཚུན་འབྲེལ་འདྲིས་
བྱེད་པའི་བརྡ་སྐད་རིག་གནས་ཤིག་མེད་པ་བཤད་མ་ཐག་པའིལོ་རྒྱུས་ལས་ཀྱང་
རྗེས་སུ་དཔོག་ནུས། འོན་ཀྱང་། དངོས་པོ་གང་ཡིན་ཡང་མེད་པ་ནས་ཡོད་པ་
དང་ཡོད་པ་ནས་ཡར་རྒྱས་སུ་ཕྱོགས་པ་འཇིག་རྟེན་ཆོས་ཉིད་ལས་མ་འདས་པས་
ཕྲན་གྱིས་འདིར་གླེང་བར་བྱ་བའི་སྙན་ངག་ཀྱང་རྒྱ་དེ་ལས་ནམ་ཡང་གྱུར་ཐབས་
མེད། དེས་ན་སྙན་ངག་ནི་འགྲོ་བ་མིའི་སྐད་ཆའི་ཚད་མཐོན་པོར་སླེབས་པའི་
ངག་གི་སྒྱུ་རྩལ་གྱི་རང་བཞིན་ཞིག་ཡིན་ཕྱིར་སྔོན་ནས་ད་བར་ནམ་ཡང་སྤྱི་ཚོགས་
དང་ཁ་བྲལ་མ་མྱོང་ལ་འབྲལ་ཡང་མི་རུང་། དེའི་ཕྱིར་ང་ཚོ་སྟེ་མཐོ་སྒང་གི་
མི་རིགས་འདིས་ཀྱང་སྤྱི་ཚོགས་ཀྱི་འཕེལ་རིམ་ཁྲོད་རྣམ་དཔྱོད་ཀྱི་རྩལ་ལ་བརྟེན་
ནས་གནས་སྐབས་ཉེར་མཁོའི་མཐུན་རྐྱེན་སྒྲུབ་པ་དང་། རིགས་མཐུན་འགྲོ་
བ་མི་ཕན་ཚུན་བར་འབྲེལ་འདྲིས་ཀྱི་གོམས་སྟབས་བསྒྱུར་པའི་སྐད་བརྡའི་རྒྱུད་
རིམ་ཁྲོད་སྙན་ངག་གི་ལང་ཚོ་གསར་དུ་བཞད་པར་བྱས་རྗེས་མི་དམན་པ་ཞིག་



]
དཔྱད་རྩོམ་ནོར་བུའི་ཕྲེང་བ།
བཞག་ཡོད། ཡིན་ཡང་སྐབས་དེར་ཡི་གེ་མེད་སྟབས། དེའི་དུས་ཀྱི་སྙན་ངག་
ཀྱང་ཡིག་ཐོག་སྙན་ངག་ལ་གོ་རྒྱུ་མིན་པར་དམངས་ཁྲོད་ན་རླུང་ལྟར་གྲགས་པའི་
དམངས་གླུ་སོགས་ལ་གོ་བ་ལས་འོས་མེད། དེ་ཡང་ཡིན་ཏེ། ཨ་ལགས་དོར་
ཞིས་་་འཇིག་རྟེན་རྩོམ་རིག་ལ་སྔ་བ་སྙན་ངག་དང་། སྙན་ངག་གི་གདོད་མའི་
འབྱུང་ཁུངས་དམངས་གླུ་ཡིན་”ཞེས་གསུངས་པ་ཡང་གནད་དེ་ལ་ཐུག་སྙམ།
དེ་ལྟ་བུའི་ངག་ཐོག་སྙན་ངག་དང་ཡིག་ཐོག་སྙན་ངག་གང་ཡིན་ཡང་རང་གི་ཐུན་
མོང་མ་ཡིན་པའི་བསམ་བློ་དང་དགའ་སྐྱོ་ཆགས་སྡང་སོགས་ཡིད་ཀྱི་འགྱུར་བ་
ཕྱིར་སྟོན་ནུས་པའི་སྒྱུ་རྩལ་རང་བཞིན་ལྡན་པ་ཞིག་ཡིན། དེ་འདྲའི་ཐུན་མིན་
གྱི་བསམ་བློ་དང་དགའ་སྐྱོ་ཆགས་སྡང་སོགས་ཡིད་ཀྱི་འགྱུར་བ་དེ་སྣོད་ལས་ཆུ་
བྱོ་བ་ལྟར་ཐད་ཀར་མངོན་སུམ་དུ་བསྟན་པ་ཡིན་ན་སྙན་ངག་གི་ཆུ་ཚད་ལ་གཏན་
ནས་སླེབ་མི་སྲིད་པས་ཆོས་བྱེ་བྲག་པ་ཞིག་གི་སྟེང་དུ་གཞི་བཅོལ་ནས་བརྗོད་དགོས།
དེའང་རང་གི་བསམ་བློའི་འགུལ་སྐྱོད་ངོ་མ་དང་ཐག་ཉེ་བར་གཏོང་སླད་མཚུངས་
ཆོས་གཞན་ཞིག་བཀོད་སྒྲིག་བྱེད་སྲོལ་ཡོད། ནམ་རྒྱུན་ང་ཚོས་དེ་ལ་མཚོན་བྱ་
དོན་གྱི་དངོས་པོ་དང་མཚོན་བྱེད་དཔེའི་དངོས་པོ་ཞེས་བརྗོད་ཀྱི་ཡོད། འོ་ན་
དེ་འདྲའི་དཔེ་དོན་འགོད་ཚུལ་དེ་སྤྱིར་སྙན་ངག་ནང་ཁྱབ་ཆེའི་རང་བཞིན་ལྡན་
ཞིང་མེད་ཐབས་མེད་པའི་གྲུབ་ཆ་གལ་ཆེན་ཞིག་ཡིན་སྟབས་མཚམས་འདིར་དེའི་
སྐོར་ལ་རང་གི་ལྟ་ཚུལ་ཅུང་ཙམ་གླེང་བར་བྱའོ། །
དང་པོ། སྙན་ངག་གི་གོ་དོན།
སྤྱིར་སྙན་ངག་ནི་སྤྱི་ཚོགས་འཚོ་བའི་ཁྲོད་མིའི་སྐད་ཆའི་ཚད་མཐོན་པོར་
30



སྙན་ངག་གི་སྐོར།
སླེབས་པའི་སྐད་བརྡ་རིག་པ་ཞིག་ལ་ཀུན་གྱིས་ངོས་འཛིན་པ་ལྟར་དེ་ནི་མིའི་སྤྱི་
ཚོགས་ཁྲོད་མེད་མི་རུང་བའི་འཚོ་བའི་ཆ་ཤས་ཤིག་ཏུ་གྲུབ་ཡོད། འོ་ན་དེ་ལྟ་
བུའི་སྙན་ངག་འཆད་པ་དང་རྩོམ་པ་ལ་འཇུག་པར་འདོད་ན་ཐོག་མར་སྙན་ངག་
གི་གོ་དོན་དཔྱིས་ཕྱིན་པ་ཞིག་ཤེས་དགོས་པ་གནས་དེར་འཇུག་པའི་ཆེས་ཐོག་
མའི་གོམ་ཁ་དང་པོ་ཡིན། དེས་ན་སྙན་ངག་གི་མཚན་ཉིད་སྐོར་ལ་མཁས་པའི་
ཁྱུ་མཆོག་ཆེན་པོ་འཇིགས་མེད་རིགས་པའི་བློ་གྲོས་དང་། དམུ་དགེ་བསམ་
གཏན་རྒྱ་མཚོ། དུང་དཀར་བློ་བཟང་འཕྲིན་ལས་སོགས་ཀྱིས་་“སྙན་ངག་ནི་
རྣ་བར་སྙན་ཞིང་ཡིད་འཇེབས་པའི་ངག་”ལ་གོ་བ་དང་། འཇུ་སྐལ་བཟང་སོགས་
ཕྱིས་ཀྱི་སྙན་ངག་པ་འགས་་་དབྱངས་ཀྱི་འདེགས་འཇོག་གསལ་བའི་ལུས་ལ་
ཕུན་སུམ་ཚོགས་པའི་རྒྱན་གྱིས་སྤྲས་ཤིང་། སྤྱི་ཚོགས་ཀྱི་འཚོ་བ་སྙིང་བསྡུས་
སུ་སྲོག་ཏུ་བྱས་པའི་ཚོར་འདུ་ཤུགས་དྲག་པའི་རྩོམ་རིག་གི་རྣམ་པ་ཞིག་”ལ་
གོ་བ་སོགས་མཚན་ཉིད་མི་མཐུན་པ་འགའ་མཆིས་ཀྱང་ཕྲན་གྱི་བསམ་ཕྱོགས་
ལ་འདིར་དྲངས་པའི་མཚན་ཉིད་དང་པོ་དེས་མ་འཐུས་པ་མེད་སྙམ། སྐབས་
འདིར་ལ་ལས་རྣ་བར་སྙན་ཞིང་ཡིད་འཇེབས་པའི་ངག་ཅེས་པས་སྙན་ངག་གི་
མཚན་ཉིད་མཚོན་མི་ཐུབ་སྟེ་དེང་སྐབས་དར་ཆེ་བའི་སྙན་ངག་གསར་པར་དེ་
ཙམ་གྱིས་མ་ཁྱབ་པའི་ཕྱིར་ཞེས་སྨྲ་ཡང་། གོང་གི་མཚན་ཉིད་དེ་ཚིག་ཙམ་མཛེས་
པ་དང་། ཚིག་གི་རྒྱན་ཙམ་ལ་གོ་ན་དེ་ལྟར་སྣང་ཡང་སྐབས་འདིའི་མཚན་ཉིད་
ནི་དེ་ཙམ་མ་ཡིན་པར་རྗོད་བྱེད་ཚིག་གི་ཆ་ནས་ཚོགས་པར་དབྱུང་མི་རུང་བའི་
གྲོང་ཚིག་སོགས་དང་མ་འབྲེལ་བར་ཕུན་སུམ་ཚོགས་པའི་སྙན་ཆའི་རོ་ཉམས་



དཔྱད་རྩོམ་ནོར་བུའི་ཕྲེང་བ། །
དང་ལྡན་ཞིང་། བརྗོད་བྱ་དོན་གྱི་ཆ་ནས་སྐབས་བབ་ཀྱི་བརྗོད་བྱ་དོན་ཉམས་
པ་སྟེ་དོན་གཞན་དུ་གྱུར་པ་མ་ཡིན་པ་དང་། ཡུལ་དུས་སྒྱུ་རྩལ་སོགས་དང་འགལ་
བ་མ་ཡིན་པར་མདོར་ན་དོན་དང་འབྱོར་ཞིང་ཡིད་ངོར་འཇེབས་པའམ་ཡིད་འཐད་
པར་བྱེད་པའི་དོན་ཅན་ཞིག་ལ་གོ་ན་རྣ་བར་སྙན་ཞིང་ཡིད་འཇེབས་པའི་ངག་ཅེས་
པས་སྙན་ངག་གི་མཚན་ཉིད་རྣལ་མ་ཞིག་མཚོན་ཐུབ་པར་མངོན། འོན་ཀྱང་
དེ་ལྟ་བུའི་སྙན་ངག་དེའང་ཚིག་བཅད་ལྷུག་སྤེལ་མའི་རྩོམ་ཙམ་ལ་གོ་ན་མི་འཐད་
ཚུལ་ཨ་ལགས་ཞབས་དྲུང་མཆོག་གི་སྙན་ངག་སྤྱི་དོན་ལས་““མཁས་པའི་དཀྱིལ་
འཁོར་གདན་འཛོམས་པའི་དབུས་སུ་དོན་དང་ལྡན་པའི་འབེལ་གཏམ་བྱེད་པ།
སྐྱེ་བོ་མང་པོའི་ཁྲོམ་དུ་གཙུག་ལག་ལས་དྲངས་པའི་གཞུང་འཆད་པ། དོན་གཉེར་
དང་ལྡན་པའི་སློབ་བུ་རྣམས་ལ་གཞུང་ཁྲིད་བྱེད་པ། ཕས་ཀྱི་རྒོལ་བ་ལ་བརྒལ་
ཞིང་བརྟག་པའི་སྒོ་ནས་རྩོད་པ་བྱེད་པ། སྐབས་བབ་ཀྱི་དོན་དམིགས་ཕུག་པའི་
ཆེད་དུ་ཟུར་ཟ་དང་ཤགས་འབྱེད་བྱེད་པ། ཐ་ན་གྲོགས་ཕན་ཚུན་མཛའ་འདྲིས་
ཀྱི་ཀུན་སློང་མཚོན་པའི་སླད་དུ་མོལ་མཆིད་དང་། གླེང་མོལ་བྱེད་པ་ཚུན་གྱི་
ཚིག་སྦྱོར་སྤེལ་བའི་ཚེ་ཡང་། རང་ཚིག་སྔ་ཕྱི་འབྲེལ་ཆགས་པ། ཚིག་དོན་
གྱི་ཆ་ལ་སྐྱོན་མེད་པ། བློ་དང་ལྡན་པ་སུས་ཀྱང་གོ་སླ་བ། ཚོགས་པར་དབྱུང་
དུ་མི་རུང་བའི་གྲོང་སྐད་དམ་ཕལ་སྐད་ཀྱིས་མ་བསླད་པ་སོགས་གོང་སྨོས་ཁྱད་
ཆོས་དེ་དག་ཚང་བ་ཞིག་ཡིན་ན་ནི་སྙན་ངག་གི་ཉམས་རྩོལ་མེད་དུ་ཐོན་པར་འགྱུར་
ལ་”ཞེས་གསུངས་པས་ཀྱང་སྙན་ངག་གི་ཁོར་ཡུག་ཁྱབ་ཆེའི་རང་བཞིན་ལྡན་
པ་ཞིག་ཡིན་ཚུལ་གསལ་སྟོན་བྱས་པ་ལྟར་རྩ་བའི་སྙན་ངག་གི་མཚན་ཉིད་དེའང་



---
-
-
-
སྙན་ངག་གི་སྐོར།
ཁྱབ་ཆེའི་རང་བཞིན་ལྡན་པ་ཞིག་ལ་ངོས་འཛིན་དགོས་པ་ལས་ཚིག་ཙམ་མཛེས་
པ་དང་། ཚིག་གི་རྒྱན་ཙམ་ལ་གོ་ན་རང་ལ་ཡོད་པའི་ཙན་དན་མེར་བསྲེགས་
ཏེ་སོལ་བ་བྱས་པ་ལས་མ་འདས་སོ། །
གཉིས་པ། སྤྱི་ཚོགས་ནང་དཔེ་དོན་སྦྱོར་ཚུལ་ཁྱབ་ཆེ་བར་བསྟན་པ།
སྤྱིར་དཔེ་དང་དོན་སྦྱར་ཚུལ་ནི་མི་ཕན་ཚུན་བར་གླེང་མོལ་དང་གཞུང་
འཁྲིད་བྱེད་པ། ཕས་ཀྱི་རྒོལ་བར་བརྒལ་ཞིང་བརྟགས་པའི་སྒོ་ནས་རྩོད་པ་བྱེད་
སྐབས་སོགས་གང་ཡིན་ཡང་དོན་དེ་ཕ་རོལ་པོར་གསལ་བར་སྟོན་པ་ལ་ཕལ་ཆེར་
མེད་ཐབས་མེད་པའི་སྐད་བརྡའི་གྲུབ་ཆ་ཞིག་ཡིན། དེའི་ཕྱིར་སྔོན་ནས་ད་བར་
མུ་མཐུད་རྒྱུད་དེ་ད་སྐབས་ཀྱང་ང་ཚོའི་སྐད་བརྡའི་ཁྲོད་གོ་གནས་གལ་ཆེན་ཞིག་
བཟུང་ཡོད། དེས་ན་དཔེ་དོན་སྦྱར་ཚུལ་དེ་སྐད་བརྡའི་ཆོས་ཉིད་ལ་རག་ལས་
ཕྱིར་སྲོང་བཙན་ཡར་སྔོན་ནས་ང་ཚོའི་སྤྱི་ཚོགས་ནང་དར་ཆེ་བ་སྨོས་མ་དགོས་
མོད། འོན་ཀྱང་སྐབས་དེ་ལ་ཡི་གེའི་རྣམ་གཞག་མེད་སྟབས་དུས་སྐབས་དེའི་
རྒྱལ་བློན་ཕན་ཚུན་དང་། འབངས་མི་ཕན་ཚུན་བར་གྱི་གླེང་མོལ་དང་དམངས་
གླུ་སོགས་དཔེ་དོན་སྦྱར་བའི་སྐོར་ད་སྐབས་ཡིག་ཐོག་ན་མཐོང་རྒྱུ་ཧ་ཅང་དཀོན།
དཔེར་ན། འགྲོ་གཉན་ལྡེའུ་ཡིས་རང་གི་སྲས་དམུས་ལོང་དཀོན་པ་བཀྲ་ལ་ཞལ་
ཆེམས་སུ་་་བསམ་པ་བཟང་པོ་གསེར་དང་འདྲ་བ་སྟེ། །བཟང་པོའི་གྲོས་ནི་བདུད་
རྩི་ཡིན་ཞེས་ཉོན། །ངན་པ་རྣམས་ཀྱང་མེ་དང་འདྲ་བས་གསོས། །མི་ཆོས་
རྟོག་པ་ཡིན་གྱི་རྣམ་རྟོག་སྐྱུངས།” །ཞེས་བསམ་པ་བཟང་པོ་གསེར་དང་འདྲ་
བར་བསྔགས་འོས་པ་ཞིག་སྟེ། བླང་དོར་ཚུལ་བཞིན་སྟོན་པའི་བཟང་པོའི་གྲོས་
33



དཔྱད་རྩོམ་ནོར་བུའི་ཕྲེང་བ།
ནི་བདུད་རྩི་དང་མཚུངས་པ་ཡིན་ཞེས་དེ་ལ་རྣ་བ་བླགས་ཏེ་ལེགས་པར་ཉོན་ལ་
ཡིད་ལ་ཟུངས་ཤིག ཚུལ་བཞིན་མ་ཡིན་པ་ལོག་པར་སྨྲ་བའི་གཏམ་ངན་རྣམས་
ཀྱང་རང་རྒྱུད་བསྲེག་པར་བྱེད་པའི་མེ་དང་འདྲ་བས་ན་གཞན་ལ་ཁྲོ་བ་དང་། སྡིག་
པ་ལ་སོགས་པའི་དབང་དུ་མ་གྱུར་པར་རང་རྒྱུད་བཟང་པོ་ཉམས་པ་རྣམས་གསོས་
ཤིག ཅེས་དོན་བསམ་པ་བཟང་པོ་དང་ཚུལ་བཞིན་སྟོན་པའི་ལེགས་པའི་གྲོས།
ཚུལ་བཞིན་མ་ཡིན་པ་ལོག་པར་སྨྲ་བའི་གཏམ་སོགས་སྤང་བླང་བྱེད་དགོས་ཚུལ་
སྙན་ཆའི་རོ་དང་ལྡན་ཞིང་གོ་སླ་བའི་དཔེའི་སྒོ་ནས་གསལ་སྟོན་བྱས་ཡོད། ཡང་།
སྟག་རི་གཉན་གཟིགས་སྐབས་ཟིང་བོ་རྗེ་ཁྲི་པངས་གསུམ་པ་ལ་དཔའ་དབྱི་ཚབ་
དང་མྱང་ཙེང་སྐུ་ཞེས་པའི་བློན་པོ་གཉིས་ཡིད་མ་རངས་པར་ལམ་དུ་འགྲོ་སྐབས་
མྱང་ཙེང་སྐུས་ཆིག་ལབ་འདི་འདྲ་ཞིག་སྨྲས། “ཆབ་ཆབ་ནི་ཕ་རོལ་ན། །ཡང་
ཆབ་ནི་ཕ་རོལ་ན། །མྱིའི་བུ་ནི་མིའི་བུ་སྟེ། །ལྷ་ཡི་ནི་སྲས་པོ་བཞུགས། །རྗེ་
བདེན་གྱིས་ནི་བཀོལ་དུ་དགའ། །སྒ་བདེན་གྱིས་ནི་བསྟད་དུ་དགའ།” །ཞེས་
སྐབས་དེར་རྒྱལ་པོས་འབངས་རྣམས་བདེན་པ་དང་གནས་ལུགས་ཡོད་པའི་སྒོ་
ནས་བསྐྱང་དགོས་ཚུལ། དཔེར་ན། སྒ་བསྟད་ཡུལ་གྱི་ཕྱུགས་གང་ཡིན་དེ་ལ་
དེ་དང་འཚམ་པའི་སྒ་ཞིག་བསྟད་དགོས་པ་ལྟར་འབངས་རྣམས་ལ་ཡང་བདེན་
པའི་སྒ་ཞིག་བསྟད་ན་ང་ཚོ་རྒྱལ་པོ་ལ་ཡིད་དགའོ། ཞེས་མངོན་འདོད་ཀྱི་དོན་
གསལ་བར་སྟོན་པ་ལ་སྐབས་དེར་སྤྱི་ཚོགས་ལ་ཆེས་འདྲིས་ཆ་ཡོད་པའི་དཔེའི་
སྒོ་ནས་གསོན་ཉམས་ལྡན་པ་བྱས་ཡོད། གང་ལྟར་དེ་དག་ནི་ཡི་གེ་མ་དར་བའི་
སྔོན་གྱི་རྒྱལ་བློན་ཕན་ཚུན་བར་གླེང་མོལ་བྱེད་སྐབས་དཔེ་དོན་སྦྱར་ཚུལ་ཙམ་
34



སྙན་ངག་གི་སྐོར།
ཡིན་ལ། དུས་ཕྱིས་སྲོང་བཙན་སྐབས་ནས་བཟུང་རྒྱ་དཀར་ནག་དང་ཏ་ཟིག་གིས་
གཙོས་ཕྱིའི་རྒྱལ་ཁབ་ཁག་ལ་ཤེས་རིག་དང་དཔལ་འབྱོར་གང་ཐད་ནས་འབྲེལ་
བ་ཤུགས་ཆེན་བྱུང་སྟབས་རྒྱུན་བཀོལ་གྱི་སྐད་བརྡ་དང་རྩོམ་རིག་ཁྲོད་དེ་འདྲའི་
དཔེ་དོན་སྦྱོར་ཚུལ་ཡང་ཁྱབ་ཆེ་རུ་ཕྱིན་ཡོད་པར་མ་ཟད། ད་ལྟ་ཡིག་ཐོག་ལ་
གསལ་བའང་ཆེས་མང་བས་དེ་དག་འདིར་འགོད་པའི་ངལ་བ་བསྟེན་མི་དགོས་
ཀྱང་སྐབས་འདིར་ཕྲན་གྱིས་བཤད་བྱའི་དོན་གསལ་བར་སྟོན་སླད་དཔེ་མཚོན་
ཙམ་འགོད་པར་བྱ། །
དཔེར་ན། སྲོང་བཙན་སྐབས་ཐོན་མི་རྒྱ་གར་དུ་ཡི་གེ་བསླབ་པར་ཕེབས་
ཏེ་ཕྱིར་རྒྱལ་ཁབ་ཏུ་འཁོད་པ་ན་རྒྱལ་པོ་རང་གིས་ཀྱང་ཐོན་མི་ལས་ཡི་གེ་བསླབས་
པ་སོགས་བོད་ཡུལ་འདིར་ཡི་གེའི་རྣམ་གཞག་གི་སྒོ་འཕར་ཡངས་པོ་གཞི་ནས་
ཕྱེ་མགོ་བརྩམས། དེའི་ཕྱིར་རྒྱལ་པོས་ཀྱང་ཐོན་མིར་བཀུར་བསྟི་བློ་ལ་མི་ཤོང་
བ་བྱས་པར་བློན་པོ་གཞན་རྣམས་ཕྲག་དོག་གི་གདོན་གྱིས་མནར་བཞིན་པར་ཐོན་
མིས་དེ་དག་གི་ཕྲག་དོག་བཅོམ་སླད། （“ཡུལ་མཐའ་འཁོབ་བོད་ཀྱི་རྒྱལ་ཁམས་
འདིར། །མི་མཁས་པ་སླེབས་པའི་སྔོན་མ་ཡིན། །ང་མུན་པ་སེལ་བའི་སྒྲོན་
མེ་ཡིན། །རྗེ་རྒྱལ་པོ་ཉི་ཟླའི་ཚུལ་དུ་བཞུགས། །གྲོགས་བློན་པོའི་ཁྲོད་ན་ང་
ཙམ་མེད། །བོད་ཁ་བ་ཅན་གྱི་མི་རྣམས་ལ། །ང་ཐོན་མི་བཀའ་དྲིན་མི་ཆེའམ། །”
ཞེས་མུན་པ་སེལ་བ་ལ་སྒྲོན་མེ་བཏེགས་ཏེ་ཆེས་ཆེར་གསལ་བར་བྱས་པ་ལྟར་
ཐོན་མི་རང་གིས་བོད་ཡུལ་འདིར་ཡི་གེའི་རྣམ་གཞག་གསལ་བར་ཕྱེ་ཚུལ་དང་།
མངའ་འབངས་ཡོངས་ཀྱིས་བཀུར་འོས་པའི་རྒྱལ་པོ་དེ་དཔའ་མཛངས་བརྟུལ་
35



དཔྱད་རྩོམ་ནོར་བུའི་ཕྲེང་བ།
ཕོད་ཀྱི་གཟི་འོད་ལྷམ་མེར་བཀྲ་བཞིན་བློན་འབངས་རྣམས་ཀྱི་གཙུག་ན་མངོན་
པར་འཕགས་ཡོད་ཚུལ་སོགས་དཔེ་སྒྲོན་མེ་དང་ཉི་ཟླའི་སྒོ་ནས་ཧ་ཅང་གསལ་
བར་བསྟན་ཡོད། ཡང་། སྲོང་བཙན་མྱ་ངན་ལས་འདས་པར་བློན་པོ་མགར་
གྱིས། “ཀྱི་ཧུད་ཡིད་བཞིན་ནོར་བུ་འདམ་དུ་བྱིང་། །དགོས་འདོད་རེ་བ་སུ་
ལ་སློང་། །བཅོ་ལྔའི་ཟླ་བཙན་གཟའ་ཡིས་བཟུང་། །མཚན་འགྲོ་བ་ལ་ཅི་མ་
སྲིད། །ལྡུམ་རྭའི་མེ་ཏོག་ཧ་ལོ་བསྐམས། །བུང་བས་སྦྲང་རྩི་གང་ནས་
འཚོལ།” །ཞེས་རྒྱལ་པོ་མྱ་ངན་ལས་འདས་པས་འབངས་རྣམས་ལ་མངོན་འདོད་
ཀྱི་རེ་བ་ཞུ་ས་མེད་པ་དང་། བློན་པོ་རྣམས་ལ་ཡང་ཆབ་སྲིད་ཀྱི་ལམ་སྟོན་མེད་
པ༑ མདོར་ན་བློན་འབངས་ཀུན་ལ་ཆོས་དང་ཆབ་སྲིད་གང་ཐད་ནས་གང་དགེ་
ཅི་ལེགས་ཀྱི་གསུང་འཚོལ་ས་མེད་ཚུལ་སོགས་དཔེ་ཡིད་བཞིན་ནོར་བུ་འདམ་
དུ་བྱིང་བ། ཟླ་བ་གཟའ་ཡིས་བཟུང་བ། མེ་ཏོག་ཧ་ལོ་གློ་བུར་དུ་སྐམ་པ་སོགས་
ཀྱི་སྒོ་ནས་དོན་གསལ་བར་བསྟན་ཡོད། ཡང་། འདིས་སྲོང་སྐབས་བཙན་པོ་
དང་མགར་བུ་རྒྱུད་ནང་ཁུལ་འགལ་ཟླར་གྱུར་སྟབས། བཙན་པོས་རང་གི་ཆབ་
སྲིད་ནི་རྒྱ་ཆེ་ལ་རྨང་མཐུག་པས་མགར་བུ་རྒྱུད་ཀྱིས་གནོད་མི་ཐུབ་པའི་དཔེར།
“མོན་ཀའི་ནི་སྟག་ཆིག་པའ། །བྱ་ལྡིངས་ནི་མིག་མི་ལྟ། །བསྲོགས་ཀྱང་ནི་
སྤུ་མྱོལངས།” །ཞེས་རྒྱ་སྟག་ངར་མས་ནམ་མཁར་བྱ་ལྡིང་བ་ལ་མིག་གིས་
མི་ལྟ་བ་དང་། སྙིང་ལྟ་ཅི་བ་སྤུ་ཡང་མི་གཡོ་ཞེས་དཔེའི་སྒོ་ནས་མགར་བུ་རྒྱུད་
ཀྱིས་བཙན་པོ་རང་གི་ཆབ་སྲིད་ལ་གནོད་མི་ཐུབ་ཚུལ་གསལ་སྟོན་བྱས་ཡོད། ཡང་།
མི་ལ་རས་པའི་མགུར་ལས། “ནོར་རྫས་རྩ་ཁའི་ཟིལ་བ་འདྲ། །ཆགས་སེམས་
36



སྙན་ངག་གི་སྐོར།
མེད་པའི་སྦྱིན་པ་ཐོངས། །དལ་འབྱོར་སྙིང་པོ་ལེན་པའི་ཚེ། །མིག་འབྲས་
བཞིན་དུ་ཚུལ་ཁྲིམས་སྲུངས།” །ཞེས་དང་། “ང་དད་པའི་ས་གཞི་བརྟན་
དང་གཅིག །བརྩོན་འགྲུས་ཀྱི་རྩིག་པ་མཐོ་དང་གཉིས། །བསམ་གཏན་གྱི་གྱང་
ཞེང་ཆེ་དང་གསུམ། །ཤེས་རབ་ཀྱི་བད་ཕུར་ལེགས་དང་བཞི། །དེ་བཞི་སྡེབ་
པའི་མཁར་དཔེ་དེ། །ནམ་ཞིག་གཏན་གྱི་མཁར་དཔེ་ཡིན། །འཇིག་རྟེན་པའི་
མཁར་གྱིས་བསླུ་བསླུ་འདྲ། །བདུད་ཀྱི་བཙོན་རྭ་དེ་བོར་ལ་ཐོངས།” །ཞེས་
དང་། གཞན་ཡང་། མི་རྟག་དཔེ་བརྒྱད་ཀྱི་མགུར་ལ་སོགས་པའང་སྐབས་དེར་
སྤྱི་ཚོགས་ལ་ཆེས་འདྲིས་ཆ་ཡོད་པའི་འཁོར་བའི་ཡོ་བྱད་སོགས་ལ་དཔེ་བྱས་
ཏེ་དོན་སྐྱེ་འགྲོ་ཐར་བའི་ལམ་ལ་འགོད་ཅི་ཐུབ་བྱས་ཡོད་པ་ནི་གོང་གསལ་གྱི་
མགུར་དེ་གཉིས་ལས་ཀྱང་གསལ་བར་རྟོགས་ནུས། །
ཡང་ས་པཎ་གྱིས། ·་དཔྱ་ཁྲལ་མང་ཕྱིར་རྒྱལ་པོའི་མཛོད། །ཧ་ཅང་
མི་བསྡུ་ཉུང་ངུས་ཁེངས། །གྲོག་མཁར་སྦྲང་རྩི་ཡར་ངོ་ཡི། །ཟླ་བ་ཉུང་ངུ་
ཉུང་ངུས་ཁེངས།” །ཞེས་ཡུལ་གྱི་རྗེ་བོས་ཁྲལ་བསྡུ་སྐབས། ཤ་རྔམ་པ་གསོད་
ཀྱི་ཐབས་སྤྱད་ན་འབངས་རྣམས་བྲོས་ཏེ་དཔྱ་ཁྲལ་བསྡུ་མི་ཐུབ་པ་དང་། གལ་
ཏེ་འབངས་མང་ན། དཔྱ་ཁྲལ་ཉུང་དུ་བསྡུས་ཀྱང་ཡོང་འབབ་མང་པོར་འགྱུར་
བའི་དཔེར་གྲོག་མཁར་དང་སྦྲང་རྩི། ཡར་ངོའི་ཟླ་བ་སོགས་བཀོད་དེ་རིམ་གྱིས་
འཕེལ་བ་གསལ་སྟོན་བྱས་ཡོད། ཡང་། ཆོས་རྗེ་པཎ་ཆེན་བསོད་ནམས་གྲགས་
པས། ““དེས་ན་མཁས་དང་བླུན་པོའི་ཁྱད། །རི་རབ་དང་ནི་རྡུལ་ཕྲན་དང་། །
རྒྱ་མཚོ་དང་ནི་ལྟེང་ཀ་དང་། །ནམ་མཁའ་ལག་མཐིལ་ལྟ་བུ་ཡིན།” །ཞེས་
37



དཔྱད་རྩོམ་ནོར་བུའི་ཕྲེང་བ།
མཁས་བླུན་གྱི་ཁྱད་པར་དཔེ་རི་རབ་དང་རྡུལ་ཕྲན། རྒྱ་མཚོ་དང་ལྟེང་ཀ ནམ་
མཁའ་དང་ལག་མཐིལ་སོགས་ཀྱི་སྒོ་ནས་ཧ་ཅང་གོ་སླ་བར་བྱས་ཡོད། འདི་
དག་ནི་ང་ཚོའི་སྤྱི་ཚོགས་ཁྲོད་སྔོན་བྱོན་རྒྱལ་བློན་དང་། ཕྱིས་ཀྱི་དམ་པ་གོང་
མ་རྣམས་ཀྱིས་ང་ཚོའི་འཚོ་བ་དངོས་དང་གོམས་གཤིས་སོགས་ལ་ཧ་ཅང་རྒྱང་
ཆད་དུ་མ་སོང་བའི་དཔེའི་སྒོ་ནས་ཆོས་སྲིད་གཉིས་ཀར་བླང་དོར་གྱི་གནས་ལུགས་
གསལ་བའི་མགུར་དང་བསླབ་བྱ་སོགས་ཡིན་ལ། དུས་ཕྱིས་དུས་རབས་བཅུ་
གཉིས་པའི་མཇུག་ཙམ་ལ་སྙན་ངག་མེ་ལོང་བོད་བསྒྱུར་བྱས་པ་ནས་བཟུང་ང་
ཚོའི་རྩོམ་རིག་ཁྲོད་རྒྱ་གར་བའི་དཔེ་སྦྱར་ཚུལ་མི་ཉུང་བ་ཞིག་འགོས་ཡོད་མོད།
དེར་འགའ་ཞིག་གིས་མཛེས་པའི་དཔེར་པདྨ་དང་། རྒྱུན་རིང་བའི་དཔེར་གངྒཱ་
སོགས་འགོད་པ་ནི་རྒྱ་གར་པའི་དཔེ་སྦྱོར་ཚུལ་ཡིན་ཞིང་། ང་ཚོའི་སྤྱི་ཚོགས་
ནང་དེ་མི་འོས་པར་མ་ཟད་དཔེ་སྦྱོར་མཁན་མང་ཤོས་ནི་མེ་ཏོག་པདྨ་དང་གངྒཱ་
སོགས་མ་མཐོང་བ་ཤ་སྟག་ཡིན་པའི་ཕྱིར་ཞེས་བཤད་ཀྱང་། དེ་ནི་མཐའ་གཅིག་
ཏུ་མ་ངེས་ཏེ། དཔེར་ན། མཛེས་པའི་དཔེར་གང་ཞིག་བཀོད་ནའང་ཆོས་དེའི་
རང་བཞིན་ལ་དེ་འདྲའི་མཛེས་སྡུག་གི་ཆ་ཡོད་མེད་དང་། སྤྱི་ཚོགས་ཀྱིས་དེ་
ལྟར་ངོས་འཛིན་ཡོད་མེད་ལ་ལྟ་དགོས་པ་ལས་དཔེ་འགོད་མཁན་རང་གིས་མཐོང་
མ་མཐོང་དང་རང་གི་ཁོར་ཡུག་ན་ཡོད་མེད་ལ་ལྟ་དགོས་ན་ཧ་ཅང་གུ་དོགས་པའི་
རང་བཞིན་དུ་འགྱུར།
གོང་གི་འདོད་ཚུལ་དེ་ལྟར་ན། རང་ཉིད་ཀྱིས་མཐོང་མྱོང་ཞིང་རང་ཉིད་
ལ་མཛེས་སྡུག་གི་རྣམ་པ་འཆར་བ་ཞིག་ཡིན་ན་མཛེས་པའི་དཔེར་བཀོད་ཆོག་
38



སྙན་ངག་གི་སྐོར།
པ་ལྟར་སྣང་ཡང་། གང་ཟག་གཅིག་ལ་མཛེས་པ་ལྟར་སྣང་ཡང་ཐམས་ཅད་ལ་
མཛེས་པའི་ངེས་པ་མེད་སྟབས་རང་གིས་གང་ཞིག་མཛེས་པའི་དཔེར་བཀོད་ཀྱང་
སྤྱི་ཚོགས་ལ་དེ་ལྟར་ངོས་འཛིན་མེད་ན་རང་ཉིད་ཀྱི་དཔེའི་དགོས་པ་ཇི་ལྟར་འགྲུབ།
དེས་ན་ཆོས་གང་ཞིག་གི་རང་བཞིན་ལ་མཛེས་སྡུག་གི་ཆ་ལྡན་ཞིང་སྤྱི་ཚོགས་
ཀྱིས་དེ་ལྟར་ངོས་འཛིན་ཡོད་པ་ཞིག་ཡིན་ཕྱིན་ཆོས་དེ་མཛེས་པའི་དཔེར་བཀོད་
ན་འོས་འཚམ་ཞིག་ཏུ་སོང་གཤིས། དེས་ཐམས་ཅད་ལ་རིགས་བསྒྲེས་ན་འགལ་
བ་ཆེར་མེད་སྙམ། དཔེར་ན། རྗེ་ཙོང་ཁ་པ་ཆེན་པོས། “ “ ཟླ་ཟེར་ཕོག་པའི་
ཆུ་སྐྱེས་གཞོན་ནུ་བཞིན། །ལག་པའི་སོར་མོ་སྙིང་གའི་ངོས་སུ་ཟུམ། །རྩེ་གཅིག་
ཡིད་ཀྱིས་ཁྱོད་སྐུར་མངོན་ཕྱོགས་ཏེ། །ཅུང་ཟད་བསྟོད་ལ་ཐུགས་རྗེ་ཅན་ཁྱོད་
དགོངས། །ཞེས་དཔེ་ཟླ་བའི་འོད་ཕོག་པ་ན་མེ་ཏོག་པདྨའི་འདབ་མ་ཕྱོགས་
གཅིག་ཏུ་ཟུམ་པ་ལྟར། དོན་ཁོང་གིས་ཐུབ་དབང་ལ་བསྟོད་ཕྱག་མཛད་སྐབས་
ཕྱག་གཉིས་ཐལ་མོ་སྙིང་ཁར་ཟུམ་པ་དང་སྦྱར་ཏེ་བཀོད་ཡོད་ཅིང་། ང་ཚོའི་
སྤྱི་ཚོགས་ནང་ཟླ་བའི་འོད་ཀྱིས་པདྨ་ཟུམ་པ་ལ་ཆ་འཇོག་དང་ངོས་འཛིན་བྱེད་
ཀྱི་ཡོད་སྟབས། མེ་ཏོག་པདྨ་ང་ཚོའི་སྤྱི་ཚོགས་ཁྲོད་ཡོད་མེད་ལ་མ་ལྟོས་པར་
གོང་གི་དཔེ་དེས་དོན་ཧ་ཅང་གསོན་ཉམས་ལྡན་པའི་སྒོ་ནས་གསལ་སྟོན་བྱས་
ཡོད་པ་ལྟར་ཡིན། གཞན་ཡང་། ཁོང་གི་བསྟོད་སྤྲིན་རྒྱ་མཚོ་ལས། ཟབ་པའི་
དཔེར། རྒྱ་མཚོ། ཡངས་པའི་དཔེར། ནམ་མཁའ། མཐོ་བའི་དཔེར། རི་
དབང་། གཡོ་བ་མེད་པའི་དཔེར། ནམ་མཁའ་དང་ལྷུན་པོ། ཡང་དག་པའི་
དཔེར། བཙོ་མའི་གསེར། དགའ་བའི་དཔེར། ཚོང་དཔོན་གྱི་ནོར་བུ་ལོན་པ་



དཔྱད་རྩོམ་ནོར་བུའི་ཕྲེང་བ།
དང་། སློང་མོ་པ་གཏོང་ཕོད་ཅན་གྱི་སྦྱིན་བདག་དང་འཕྲད་པ། སྙིང་པོ་མེད་
པའི་དཔེར། ཆུ་ཤིང་། མཉམ་པའི་དཔེར། རུས་སྦལ་གྱི་ལྟོ་བ། ནག་པའི་
དཔེར། བུང་བ། དམར་བའི་དཔེར། ལི་ཁྲི་དང་འཆར་ཁའི་ཉི་གཞོན། དཀར་
བའི་དཔེར། དུང་དང་པད་རྩ། སྙན་པའི་དཔེར། དྲི་ཟའི་རྒྱུད་མངས་དང་།
ཤང་ཤང་ཏེའུ། ཚངས་པ། ཀ་ལ་པིང་ཀའི་དབྱངས་སོགས་བཀོད་ཡོད་ཅིང་།
ཆོས་དེ་དག་གང་ཡིན་ཡང་སོ་སོར་ཐུན་མོང་མིན་པའི་ཡོན་ཏན་སྙན་པ་དང་མཛེས་
པ༑ དཀར་བ་སོགས་ཀྱི་ཆ་དང་ལྡན་ཞིང་སྤྱི་ཚོགས་ལའང་དེ་ལྟར་ངོས་འཛིན་
ཡོད་སྟབས་དཔེ་དེ་དག་ཡོངས་རྫོགས་ང་ཚོའི་ཁོར་ཡུག་ན་ཡོད་མེད་དང་། མཐོང་
མྱོང་ཡོད་མེད་ལ་མ་ལྟོས་པར་ཧ་ཅང་དོན་དང་འབྱོར་ཞིང་སྙན་ཆའི་རོ་དང་ལྡན་
པའི་དཔེ་ཤ་སྟག་ཡིན་པ་གོང་གི་དཔེ་དེ་དག་ཀློག་པ་ཙམ་གྱིས་རྟོགས་ནུས་པས་ཕྲན་
ལྟ་བུའི་མི་ཤེས་ཤེས་ཁུལ་གྱི་འགྲེལ་བཤད་བྱེད་དགོས་པའི་གནས་མ་ཡིན་ནོ། །
གསུམ་པ། དཔེ་དོན་སྦྱོར་ཤེས་པའི་ཡོན་ཏན་དང་མ་ཤེས་པའི་འགལ་འདུ་
བསྟན་པ། །
དང་པོ། དཔེ་དོན་སྦྱོར་ཤེས་པའི་ཡོན་ཏན་ནི། སྙན་ངག་མེ་ལོང་ལས།
“་བློ་ལྡན་མི་དགྱེས་མེད་གང་ལ། །ངེས་པར་དཔེ་སྐྱོན་དག་ནི། །ཐ་དད་རྟགས་
དང་ཚིག་ལ་མེད། །དམན་དང་ལྷག་པ་ཉིད་ལའང་མེད།” །ཅེས་གསུངས་པ་
ལྟར། དཔེ་དོན་ལེགས་པར་སྦྱར་ཤེས་ན་སྙན་ངག་སྨྲ་པ་བློ་དང་ལྡན་པ་རྣམས་
མི་དགྱེས་པ་མེད་པའི་ཚིག་གང་ཞིག་ལ། ངེས་པར་དཔེའི་སྐྱོན་དུ་འགྱུར་བའི་
རྟགས་ཐ་དད་པ་དང་ཚིག་ཐ་དད་པ། དཔེ་དམན་པ་དང་དཔེ་ལྷག་པ་སོགས་ཀྱི་



སྙན་ངག་གི་སྐོར།
སྐྱོན་ལྟར་སྣང་ཡང་སྐྱོན་དུ་མི་འགྱུར་བར་མ་ཟད་མཁས་པ་རྣམས་ཀྱིས་བླང་བར་
བྱ་བའི་གནས་སུ་འགྱུར་བའང་ཡོད། དཔེར་ན། སྙན་ངག་མེ་ལོང་རྩ་བར།
“མ་ནིང་འདི་འགྲོ་བུད་མེད་བཞིན། །བུད་མེད་འདི་སྨྲ་སྐྱེས་པ་བཞིན།” །ཞེས་
པ་ལྟར་རྐང་པ་དང་པོར་བུད་མེད་དང་མ་ནིང་གཉིས་རྟགས་ཐ་དད་པ་ལྟར་སྣང་
ཡང་དཔེ་ཅན་མ་ནིང་འདིའི་འགྲོ་ཚུལ་ཏེ་གོམས་སྟབས་ནི་དཔེ་བུད་མེད་བཞིན་
དུ་མཛེས་སོ་ཞེས་སྦྱོར་ཚུལ་གྱི་དབང་གིས་སྐྱོན་མེད་དུ་འགྱུར་བ་དང་། རྐང་
པ་གཉིས་པར་བུད་མེད་དང་སྐྱེས་པ་གཉིས་རྟགས་ཐ་དད་པ་ལྟར་སྣང་ཡང་། དཔེ་
ཅན་བུད་མེད་འདིས་ངག་སྨྲ་ཚུལ་དེ་དཔེ་སྐྱེས་པ་བཞིན་དུ་སྤོབས་པ་མཐོན་པོའི་
སྒོ་ནས་སྨྲའོ་ཞེས་ཚིག་སྦྱོར་གྱི་དབང་གིས་རྟགས་ཐ་དད་པའི་སྐྱོན་མི་འཇུག་པ་
ལྟ་བུའོ། ཡང་དེ་བཞིན་རྩ་བར། “བདག་གི་གྲོགས་འདི་སྲོག་རྣམས་བཞིན། །རིག་
པ་རྣམས་སྒྲུབ་ནོར་བཞིན་ནོ།” །ཞེས་རྐང་པ་གཉིས་ཀར་ཚིག་མང་ཉུང་གི་སྐྱོན་
ལྟར་སྣང་ཡང་། བརྗོད་ཚུལ་གྱི་དབང་གིས་དཔེ་ཅན་ད་ལྟའི་བདག་གི་གྲོགས་
གཅིག་པུ་འདི་དཔེ་ཚེ་རབས་དུ་མའི་སྲོག་རྣམས་བཞིན་དུ་ཕངས་སོ་ཞེས་དང་།
དཔེ་ཅན་རིག་པའི་གནས་ལྔ་སྒྲུབ་པ་ནི་དཔེ་ཡིད་བཞིན་གྱི་ནོར་བུ་གཅིག་པུ་ལྟ་
བུའོ་ཞེས་བརྗོད་ཚུལ་གྱི་དབང་གིས་སྐྱོན་མེད་དུ་འགྱུར་བ་ལྟ་བུའོ། མདོར་
ན་དཔེ་དོན་ལེགས་པར་སྦྱོར་ཤེས་ན་རྟགས་ཚིག་ཐ་དད་པ་དང་། དཔེ་དམན་
ལྷག་སོགས་ཀྱི་སྐྱོན་ལྟར་སྣང་ཡང་སྐྱོན་དུ་མི་འགྱུར་བར་མ་ཟད་བརྗོད་ཚུལ་གྱི་
དབང་གིས་ཡོན་ཏན་དུ་འགྱུར་བ་གོང་སྨོས་ཀྱི་དཔེ་དེ་དག་གིས་རྟོགས་ནུས་པས་
དཔེ་དོན་སྦྱར་ཚུལ་ལ་མཁས་པར་བྱ་རྒྱུ་ནི་ཤིན་ཏུ་གལ་ཆེའོ། །



དཔྱད་རྩོམ་ནོར་བུའི་ཕྲེང་བ།
གཉིས་པ། དཔེ་དོན་སྦྱར་མ་ཤེས་པའི་འགལ་ཕུང་ནི། སྤྱིར་དཔེ་དོན་
སྦྱོར་སྐབས་དཔེ་དང་དཔེ་ཅན་གྱི་སྦྱོར་ཚུལ་མི་མཐུན་པ་དང་། དེ་དག་གི་བྱེད་
ལས་མི་མཐུན་པ། ཁྱད་ཆོས་མི་མཚུངས་པ་སོགས་ཕྱིན་ཅི་ལོག་ཏུ་སྦྱོར་བ་ལྟ་
བུ་གཏན་ནས་མི་རུང་བས། དཔེ་དོན་སྦྱོར་སྐབས་རང་རང་གི་བྱེད་ལས་དང་།
ངོ་བོ། ཡོན་ཏན། ཁྱད་ཆོས་སོགས་ལ་བལྟས་ནས་འགལ་བ་ལྟག་སྤྲོད་དུ་མ་
སོང་བར་ཁྱད་གཞི་ཁྱད་ཆོས་སོ་སོའི་ངོ་བོ་དང་བྱེད་ལས་སོགས་མཚུངས་པར་
སྦྱོར་ཚུལ་ལ་མཁས་པར་བྱེད་དགོས་ཏེ། མཁས་འཇུག་ལས། （དཔེ་ཡི་རྒྱན་
རྣམས་ཕལ་ཆེར་ནི། །རང་གི་ཆོས་དང་མཐུན་པར་སྦྱར། །དཔེ་དོན་འབྲེལ་
བར་མ་གྱུར་ན། །སྙན་ངག་མཁན་གྱིས་སྨད་པ་སྲིད།” །ཞེས་གསུངས་པ་
ལྟར་དཔེ་དོན་ཆོས་མི་མཐུན་ཞིང་ཕན་ཚུན་འབྲེལ་བར་མ་གྱུར་ན་སྙན་ངག་མཁན་
གྱིས་སྨད་པའི་གནས་སུ་འགྱུར་རོ། དཔེར་ན། སྙན་ངག་མེ་ལོང་རྩ་བར། “་ངང་
མོ་བཞིན་དུ་ཟླ་བ་དཀར། །མཚོ་རྣམས་བཞིན་དུ་མཁའ་དྲི་མེད། །ཁྱི་བཞིན་
དཔའ་བོ་རྗེ་ལ་གུས། །ཉི་མ་བཞིན་དུ་མེ་ཁྱེར་གསལ།” །ཞེས་དཔེ་མོའི་རྟགས་
དང་ལྡན་པ་ངང་མོ་བཞིན་དུ་དཔེ་ཅན་ཕོའི་རྟགས་མངའ་བའི་ཟླ་བ་དཀར་རོ་ཞེས་
རྟོགས་ཐ་དད་པ་དང་། དཔེ་མང་ཚིག་དང་ལྡན་པ་མཚོ་རྣམས་བཞིན་དུ་དཔེ་ཅན་
ནམ་མཁའ་གཅིག་པུ་དྲི་མ་མེད་པའོ་ཞེས་མང་ཚིག་དང་ཉུང་ཚིག་འདྲིས་པ། ཡང་།
དཔེ་དམན་པ་ཁྱི་བཞིན་དུ་དཔེ་ཅན་མཆོག་མིའི་དཔའ་བོ་རྗེ་ལ་གུས་སོ་ཞེས་དཔེ་
དམན་པ་དང་། ཡང་། དཔེ་མཆོག་ཏུ་གྱུར་པ་ཉི་མ་བཞིན་དུ་དཔེ་ཅན་དམན་
པ་མེ་ཁྱེར་གསལ་ལོ་ཞེས་དཔེ་དོན་སྦྱར་མ་ཤེས་ན། ཚིག་སྦྱོར་མི་མཛེས་ཤིང་
42



-
--
སྙན་ངག་གི་སྐོར།
དོན་ལ་མི་འབྱོར་བས་སྙན་ངག་གི་སྐྱོན་དུ་འགྱུར་བ་སྔོན་བྱོན་མཁས་པའི་གསུང་
རྒྱུན་ལ་གྲགས་པ་ལྟར་ཡིན། འདིའི་སྐོར་ལ་མཁས་པ་རྣམས་མི་མཐུན་པ་ཆེར་
མེད་ཅིང་ཕྲན་གྱི་བརྗོད་བྱ་དང་ཧ་ཅང་འབྲེལ་ཆེ་བས་འདིར་ཡིག་ཚོགས་ལ་མ་
འཛེམས་པར་བཀོད་ཅི་ཐུབ་བྱས་པ་ཡིན། གཞན་ཡང་། དཔེ་དོན་སྦྱོར་སྐབས་
དོན་ལ་སྐྱོན་མེད་ཀྱང་བརྗོད་ཚུལ་གྱི་དབང་གིས་ཡིད་གཟབ་བྱེད་དགོས་པའང་
ཡོད་དེ། དཔེར་ན། མཁས་འཇུག་ཏུ་དྲངས་པ་ལྟར། “ཆུ་སྐྱར་བྱི་ལ་ཆོམ་
རྐུན་དག །སྒྲ་མེད་འཇབ་ཅིང་འགྲོ་བ་ཡིས། །མངོན་པར་འདོད་པའི་དོན་སྒྲུབ་
པ༑ །ཐུབ་པས་རྟག་ཏུ་དེ་བཞིན་སྤྱད།” །ཞེས་ཆུ་སྐྱར་དང་བྱི་ལ་ཆོམ་རྐུན་
སོགས་ཀྱིས་གཞན་ལ་ཤེས་སུ་མི་འཇུག་པའི་སྒོ་ནས་སོ་སོའི་མངོན་འདོད་སྒྲུབ་
པ་ལྟར། བདག་ཅག་གི་སྟོན་པས་ཀྱང་སྙན་པ་དང་གྲགས་པ་སོགས་སྤངས་ཏེ་
གཞན་ལ་ཤེས་སུ་མི་འཇུག་པའི་སྒོ་ནས་འགྲོ་བའི་དོན་རླབས་ཆེན་སྒྲུབ་བོ་ཞེས་
སྦྱར་བས་དོན་ལ་སྐྱོན་མེད་ཀྱང་། བརྗོད་ཚུལ་གྱི་དབང་གིས་ཕྱི་རོལ་མུ་སྟེགས་
པ་རྣམས་ཀྱིས་ཁྱེད་ཅག་གི་ཐུབ་པས་དེ་ལྟར་སྤྱོད་དམ་ཞེས་ཅོ་འདྲི་བར་བྱེད་པ་
སོགས་གསུངས་པ་ལྟར་འདིའི་རིགས་ལ་ཡིད་གཟབ་བྱེད་དགོས་པ་ཡིན། དེ་
བཞིན་དཔེ་དོན་གང་ཞིག་སྦྱོར་སྐབས་ཁོར་ཡུག་དེའི་སྤྱི་ཚོགས་ཀྱི་བསམ་བློའི་
འཁྱེར་སོའི་དབང་གིས་དོན་ཐ་དད་དུ་འགྱུར་བའང་ཡོད་དེ། དཔེར་ན། ས་
པཎ་གྱིས། “ཤེས་རབ་མེད་པའི་བླུན་པོ་རྣམས། །མང་ཡང་དགྲ་ཡི་དབང་དུ་
འགྲོ། །གླང་ཆེན་སྟོབས་ལྡན་ཁྱུར་ལོངས་པ། །རི་བོང་བློ་ལྡན་གཅིག་གིས་
བཏུལ།” །ཞེས་བློ་གྲོས་དང་ཤེས་རབ་མེད་པའི་བླུན་པོ་ཇི་ལྟར་མང་ཡང་དགྲ་
43



དཔྱད་རྩོམ་ནོར་བུའི་ཕྲེང་བ།
ཡི་དབང་དུ་ལས་སླ་བོར་འགྲོ་སྟེ། དཔེར་ན། སྟོབས་དང་ལྡན་པའི་གླང་པོ་
ཆེའི་ཁྱུ་ཚོགས་རྣམས་ཀྱང་ཉམ་ཆུང་ཞིང་བློ་རིག་རྣམ་པར་བཀྲ་བའི་རི་བོང་གཅིག་
གི་དབང་དུ་འགྲོ་བ་བཞིན་ནོ། ཞེས་སྔོན་བྱུང་གཏམ་རྒྱུད་དང་སྦྱར་ཏེ་རི་བོང་
བློ་དང་ལྡན་པའི་དཔེར་བཀོད་པ་ལྟར་ང་ཚོའི་སྤྱི་ཚོགས་ཁྲོད་རི་བོང་དེ་བློ་དང་
ལྡན་ཞིང་ཤེས་རིག་བཀྲ་བའི་དཔེར་བཀོད་པ་ཤིན་ཏུ་མང་། འོན་ཀྱང་། རྒྱ་
ནག་པ་ཚོས་རི་བོང་དེ་གཡོ་སྒྱུ་དང་ལེ་ལོ་ཅན་ཞིག་ལ་ངོས་འཛིན་གྱི་ཡོད་སྟབས།
ནམ་རྒྱུན་ཁོ་ཚོའི་སྤྱི་ཚོགས་ཁྲོད་དུའང་གཡོ་སྒྱུ་དང་ལེ་ལོ་ཅན་གྱི་དཔེར་བཀོད་
པ་ལས་བློ་རིག་བཀྲ་བའི་དཔེར་བཀོད་པ་ཤིན་ཏུ་ཉུང་། དེ་བཞིན་རྒྱ་ནག་པ་ཚོས་
འགྲན་ཟླ་བྲལ་བ་དང་གཟི་བྱིན་ཆེ་བའི་དཔེར“་ཉི་མ་དམར་པོ་”བཀོད་པ་མང་
ཞིང་དེའང་ཁོ་ཚོའི་སྤྱི་ཚོགས་ཀྱི་བསམ་བློས་འཛིན་ཚུལ་དང་མཐུན་པ་ཡིན་མོད།
འོན་ཀྱང་། ང་ཚོ་བོད་པའི་སྤྱི་ཚོགས་ཁྲོད་དེ་ལྟར་བཀོད་ན་ཐ་སྙད་དེའི་བསྟན་
བྱ་གཞན་ཞིག་ཏུ་འགྱུར་ཉེན་ཆེ་སྟེ། བོད་མི་རྣམས་ཀྱི་སྣང་ངོར་ཉི་ཟླ་གཟའ་
འཛིན་གྱི་སྐབས་ད་གཟོད་ཉི་ཟླའི་མདོག་དམར་པོར་འགྱུར་བས། ཉི་མ་དམར་
པོ་དེ་བཀྲ་མི་ཤིས་པ་དང་ལྟས་ངན་པའི་དཔེར་བཀོད་ན་ལས་འགྲན་ཟླ་བྲལ་བ་དང་
གཟི་བྱིན་ཆེ་བ་མཚོན་བྱེད་ཀྱི་བསམ་བློ་དེ་འདྲ་གཏན་ནས་འབྱུང་མི་སྲིད་དོ།
མདོར་ན་དེ་དག་ཐམས་ཅད་སྤྱི་ཚོགས་སོ་སོའི་བསམ་བློའི་འཛིན་སྟངས་ཀྱི་དབང་
གིས་དོན་ཐ་དད་དུ་གྱུར་པ་ཡིན་པས། གོང་ཞུས་ལྟར་དཔེ་དོན་གང་ཞིག་སྦྱར་
ཡང་སྤྱི་ཚོགས་དེའི་བསམ་བློའི་ཁྱེར་སོ་དང་དཔེ་དོན་གྱི་འབྲེལ་བར་ངོས་འཛིན་
ཇི་ལྟར་བྱེད་ཕྱོགས་སྐོར་ལ་གདེང་འཇོག་དང་མཐོང་ཆེན་བྱེད་པ་ཅིས་ཀྱང་གལ་



སྙན་ངག་གི་སྐོར།
ཆེ་བར་མཐོང་ངོ༌། །
མཇུག་ཏུ་ཕུལ་པའི་སྐད་ཆ་ཐུང་ངུ་།
སྤྱིར་མིའི་རྣམ་དཔྱོད་ལ་མཐའ་མེད་པས་དེས་བསྐྲུན་པའི་རིག་པའི་ལྟ་གྲུབ་
ལ་དེ་བས་ཀྱང་ཕ་མཐའ་བྲལ། འོན་ཀྱང་། དེ་དག་གང་ཡིན་ཡང་མི་སོ་སོའི་
རྣམ་དཔྱོད་ཀྱི་གནས་རིམ་མ་འདྲ་བའི་དབང་གིས་ལྟ་གྲུབ་མི་འདྲ་བ་དང་། དེའི་
ཐོག་ནས་ངོས་འཛིན་དང་མཐོང་ཚུལ་མི་འདྲ་བ་བྱུང་བ་ཡིན། དེའི་ཕྱིར་གནད་
དོན་གང་ཞིག་ལ་མཐའ་གཅིག་ཏུ་ཚང་མ་ལྟ་ཚུལ་མཐུན་པའི་ངེས་པ་མེད་ཀྱང་
གནད་དོན་དེར་རྟོག་དཔྱོད་དང་གླེང་སློང་བྱེད་རྒྱུ་དེ་ང་ཚོ་འགྲོ་བ་མིའི་ཐུན་མིན་
གྱི་འགན་འཁྲི་ཞིག་ཏུ་མངོན། དེས་ན་ཕྲན་གྱིས་འདིར་འགན་འཁྲི་དེ་བདག་གིར་
བླངས་ཏེ་ང་ཚོའི་སྐད་བརྡའི་ཁྲོད་ཀྱི་དཔེ་དོན་སྦྱོར་ཚུལ་སྐོར་གླེང་ཁུལ་བྱས་པ་
དེའང་ཁྱེད་བློ་ལྡན་རྣམས་ཀྱིས་ཀློག་རིན་མ་མཆིས་ཀྱང་། གུས་པའི་སློབ་སྦྱོང་
གི་རྒྱུད་རིམ་ཁྲོད་དེའི་སྐོར་ལ་དོ་སྣང་བྱུང་བ་ལས་འགའ་རེ་ཕྱོགས་གཅིག་ཏུ་
བཀོད་པ་ཡིན་པས། དེ་ལ་ཁྱེད་གཟུར་གནས་བློ་ལྡན་རྣམས་ཀྱིས་དགེ་འདོན་
སྐྱོན་སེལ་མི་ཉུང་བ་བྱེད་པར་བསྔགས་བརྗོད་ཀྱི་མེ་ཏོག་ཡུན་ནས་ཡུན་དུ་གཏོར་
བཞིན་པ་ལགས་སོ། །
སྨྲས་པ།
རང་ལ་གོམས་ཕྱིར་བྲིས་པ་ཡིན་གྱི་གཞན་ལ་ཕན་པའི་བསམ་པ་མེད། །
ཉམ་ཆུང་བྱིས་པའི་གླེང་མོལ་ཡིན་གྱི་ཁེངས་ལྡན་བུ་ཡི་ཧམ་བཤད་མིན། །
བྱེ་འུ་འཇོལ་མོའི་གྲེ་འགྱུར་ཡིན་གྱི་དྲི་ཟའི་བུ་མོའི་གླུ་དབྱངས་མིན། །



དཔྱད་རྩོམ་ནོར་བུའི་ཕྲེང་བ།
རང་ལུས་གསལ་བའི་མེ་འཁྱེར་ཡིན་གྱི་གླིང་བཞིའི་མུན་སེལ་ཉི་ཟླ་མིན། །
ཟུར་བལྟས་ཡིག་ཆ།
༡༽ རྗེ་ཙོང་ཁ་པའི་སྙན་རྩོམ་གཅེས་བཏུས།
༢༽ མི་ལ་རས་པའི་མགུར་འབུམ།
༣༽ བོད་མཁས་པའི་སྙན་འགྲེལ་དཎྜིའི་དགོངས་རྒྱན།
༤༽ རྒྱལ་དབང་ལྔ་པའི་དཔྱིད་ཀྱི་རྒྱལ་མོའི་གླུ་དབྱངས།
༥༽ ཨ་ལགས་ཞབས་དྲུང་གི་སྙན་ངག་སྤྱི་དོན།
༦༽ ས་པཎ་མཁས་འཇུག
༧༽ དགེ་འདུན་ཆོས་འཕེལ་གྱི་དེབ་དཀར།
༨༽ འབྲུག་ཁམས་སྤྲུལ་གྱི་དབྱངས་ཅན་ངག་གི་རོལ་མཚོ།
༩༽ དཔལ་དོན་གྲུབ་རྒྱལ་གྱི་དཔྱད་རྩོམ་ཕྱོགས་བསྒྲིགས།
༡༠༽ ནོར་བྲང་ཨོ་རྒྱན་གྱི་དཔྱིད་རྒྱལ་འགྲེལ་པ་ཡིད་ཀྱི་དགའ་སྟོན།
༡༡༽ བོད་ཀྱི་རྩོམ་རིག་ལོ་རྒྱུས་སྐལ་བཟང་མིག་སྒྲོན། (རྒྱ་ཡེ་བཀྲ་བྷོ། རིན་ཆེན་བཀྲ་ཤིས། རྨོག་
རུ་དོན་གྲུབ་ཚེ་རིང་། སྟོབས་ལྡན་སོགས་ཀྱིས་རྩོམ་སྒྲིག་བྱས།）
༡༢༽ ཨ་ལགས་དོར་ཞིའི་སྙན་ཚིག་རིག་པའི་ཤེས་བྱ་གནད་བསྡུས།
༡༣༽ ཕྱི་ལོ་ ༡༩༩༣་༤ / ༡༩༩༨་༤ / ༢༠༠༤་༡ / ༢༠༠༥༢ / བཅས་ཀྱི་སྦྲང་ཆར།
46



སྙན་ངག་གི་སྐོར།
སྙན་ངག་གི་བྱུང་འཕེལ་དང་འབྲེལ་བའི་གལ་
གནད་སྐོར་ཅུང་ཙམ་གླེང་བ།
དཀོན་མཆོག་ཚུལ་ཁྲིམས།
(གཟའ་རུ་དགོན།）
དང་པོ། སྙན་ངག་གི་འཕེལ་རིམ་གླེང་བ།
༄༅།། དེ་ཡང་བྱ་དངོས་གང་དང་གང་ཡིན་ཡང་མེད་པ་ནས་ཡོད་པ་དང་ཡོད་
པ་ནས་གོང་འཕེལ་དུ་འགྲོ་བ་ཆོས་ཉིད་ཡིན་པ་བཞིན། སྙན་ངག་གི་འཕེལ་རིམ་
ཡང་དེ་ལས་མ་འདས། བོད་མི་རིགས་ཀྱི་སྙན་ངག་ཀྱང་བོད་མི་རིགས་བྱུང་
བ་ནས་རིམ་བཞིན་ངག་ཐོག་གི་སྙན་ངག་དང་། དེ་ནས་ཡིག་ཐོག་སྙན་ངག་བྱུང་
ཞིང་དེ་གཉིས་དར་སྤེལ་དང་རྒྱུད་འཛིན་གྱི་ལམ་ནས་ད་ལྟ་ལ་སླེབས་པ་ཡིན།
འགའ་ཞིག་གིས་སྙན་ངག་གི་འཕེལ་རིམ་གླེང་དུས་བཙན་པོའི་སྐབས་ཀྱི་སྙན་
ངག་དང་། ཐོར་བུའམ་སིལ་བུའི་སྐབས་ཀྱི་སྙན་ངག
ས་སྐྱའི་སྐབས་ཀྱི་སྙན་ངག ཕག་གྲུའི་སྐབས་ཀྱི་སྙན་ངག་ཅེས་སྙན་ངག་
གི་འཕེལ་རིམ་རྒྱལ་རབས་ཀྱི་འཕེལ་རིམ་དང་བསྟུན་ནས། དབྱེ་འབྱེད་བྱེད་
ཀྱིན་འདུག་མོད་ཀྱང་རྒྱལ་རབས་དང་ཆབ་སྲིད་ལ་འཕོ་འགྱུར་བྱུང་ཡང་། སྙན་
ངག་ལ་འཕོ་འགྱུར་འབྱུང་བའི་ངེས་པ་གཏན་ནས་ཡོད་པ་མ་ཡིན། སྙན་ངག་
གི་འཕེལ་རིམ་ནི་རྩོམ་སྟངས་དང་རྩོམ་གཤིས་སོགས་ཀྱི་ཐད་ནས་འཇོག་དགོས་
པ་རེད། བོད་མི་རིགས་བྱུང་ནས་རིམ་བཞིན་སྲོང་བཙན་སྒམ་པོའི་བར་དུ་ངག་



--
-
དཔྱད་རྩོམ་ནོར་བུའི་ཕྲེང་བ།
ཐོག་སྙན་ངག་བྱུང་ཞིང་། སྲོང་བཙན་སྒམ་པོའི་སྐབས་བོད་ལ་ཡི་གེ་དར་བའི་
དུས་དེ་ནས་བཟུང་བོད་ལ་ཡིག་ཐོག་སྙན་ངག་བྱུང་བ་ཡིན།
བོད་ཀྱི་ཡིག་ཐོག་སྙན་ངག་ལ་དབྱེ་མཚམས་ཕྱེ་ན། སྔ་དར་གྱི་སྙན་ངག་
དང་། བར་དར་གྱི་སྙན་ངག ཕྱི་དར་གྱི་སྙན་ངག་བཅས་དབྱེ་བ་གསུམ་ཕྱེ་ན་
རྩོམ་གཤིས་དང་རྩོམ་སྟངས་གང་གི་ཆ་ལ་བལྟས་ན་ཡང་འོས་འཚམ་ཡིན་པར་
འདོད། དེ་ཡང་སྙན་ངག་སྔ་དར་ནི་སྲོང་བཙན་སྒམ་པོ་ནས་བཟུང་བོད་ལ་ཡིག་
ཐོག་གི་སྙན་ངག་བྱུང་བ་ནས་གླང་དར་གྱིས་བསྟན་པ་བསྣུབས་པའི་བར་དང་།
སྙན་ངག་བར་དར་ནི་བསྟན་པ་ཕྱི་དར་གྱི་དུས་སྐབས་ནས་རིག་གནས་གསར་
བརྗེའི་བར། ཕྱི་དར་གྱི་སྙན་ངག་ནི་རིག་གནས་གསར་བརྗེའི་རྗེས་ནས་བཞག་
ན་འོས་ཤིང་བདེ་བར་མཐོང་།
སྔ་དར་གྱི་སྙན་ངག་ནི་ཐོན་མིས་རྒྱལ་པོ་སྲོང་བཙན་ལ་ཡིག་ཕུད་དུ་ཕུལ་
པ༑ ཞལ་རས་གསལ་ལ་ངང་མདངས་གང་བ་བཟང་། །ཞེས་སོགས་ཀྱི་དབྱངས་
ཨ་ངེས་པའི་སྙན་ངག་ཤོ་ལོ་ཀ་གཉིས་བརྩམས་པ་དེ་ནས་བཟུང་། རྒྱལ་པོ་སྲོང་
བཙན་གཙོས་བཙན་པོ་དང་བློན་པོ་རིམ་པས་བརྩམས་པའི་སྙན་ངག་དག་རྡོ་རིང་
གི་ཡི་གེ་དང་ཏུན་ཧོང་གཏེར་ཡིག་བཀའ་ཐང་སོགས་སུ་གསལ་བ་དག་ཡིན། བར་
དར་གྱི་སྙན་ངག་ནི་ས་སྐྱ་པཎྜིཏས་མཛད་པའི་ལེགས་བཤད་རིན་པོ་ཆེའི་གཏེར་
དང་རྗེ་བཙུན་གྲགས་པ་རྒྱལ་མཚན་གྱི་བསྟོད་པ། འབྲོམ་སྟོན་པས་མཛད་པའི་
ཇོ་བོ་རྗེའི་བསྟོད་པ་སུམ་ཅུ་པ་དང་མི་ཆོས་གནད་ཀྱི་ཕྲེང་བ། ནག་ཚོ་ལོ་ཙཱ་བས་
མཛད་པའི་བསྟོད་པ་བརྒྱ་ལྔ་བཅུ་པ། མི་ལའི་མགུར་འབུམ། འགྲོ་མགོན་འཕགས་



སྙན་ངག་གི་སྐོར།
པའི་བསྟོད་དབྱངས་རྒྱ་མཚོ་སྙན་ངག་རིན་པོ་ཆེའི་རྒྱན་རྣམ་པར་བཀྲ་བ་དང་།
རི་བོ་རྩེ་ལྔར་བསྟོད་པ་ནོར་བུའི་ཕྲེང་བ་སོགས་དང་། དུས་རབས་བཅུ་གསུམ་
པའི་དུས་སྟོད་དུ་ཤོང་སྟོན་རྡོ་རྗེ་རྒྱལ་མཚན་གྱིས་སྙན་ངག་མེ་ལོང་མ་བོད་བསྒྱུར་
གནང་རྗེས། མེ་ལ་བུད་ཤིང་བསྣན་པ་བཞིན་འཕེལ་ནས་བོད་དུ་སྙན་ངག་པ་
མང་པོ་བྱུང་བ་ལས་དཔེ་མཚོན་གཅིག་བཀོད་ན། རྗེ་ཙོང་ཁ་པས་མཛད་པའི་
རྗེ་བཙུན་འཇམ་པའི་དབྱངས་ལ་བསྟོད་པ་བསྟོད་སྤྲིན་རྒྱ་མཚོ་སོགས་ཡིན་ནོ།
ཕྱི་དར་གྱི་སྙན་ངག་ནི་དཔལ་དོན་འགྲུབ་རྒྱལ་གྱིས་བརྩམས་པའི་ལང་ཚོའི་རྦབ་
ཆུ་དང་། འདི་ན་ཡང་དྲག་ཏུ་མཆོང་ལྡིང་བྱེད་བཞིན་པའི་སྙིང་གསོན་པོ་ཞིག་
འདུག་ཅེས་པ་སོགས་དེང་དུས་དར་སོ་བྱེད་བཞིན་པའི་སྙན་ངག་དག་ཡིན་ནོ། །
གཉིས་པ། སྙན་ངག་གི་དགོས་པ། །
མུན་ནག་གིས་སྒྲིབ་ཚེ་དཀར་གསལ་གྱི་སྒྲོན་མེ་སྦར་བ་ནི་མུན་སེལ་གྱི་
ཆེད་དུ་ཡིན་ལ། སྐོམ་གདུང་གིས་མནར་ཚེ་དྭངས་གཙང་གི་གཙང་ཆུ་བཏུང་
བ་ནི་སྐོམ་སེལ་གྱི་ཆེད་དུ་ཡིན་ཞིང་། ན་ཟུག་གིས་མནར་ཚེ་རིན་ཆེན་གྱི་སྨན་
མཆོག་བསྟེན་པ་ནི་ནད་སེལ་གྱི་ཆེད་དུ་ཡིན་པ་བཞིན། སྙན་ངག་གི་དགོས་པ་
ནི་མི་གཞན་གྱི་བསམ་བློ་དང་བྱ་སྤྱོད་ལ་ཁ་ལོ་བསྒྱུར་པར་བྱས་ནས། མ་རབས་
དང་རྨོངས་པ། རྗེས་ལུས་སོགས་ཀྱི་གནད་ལས་གྲོལ་བར་བྱས་ནས་ཡ་རབས་
དང་། རྣམ་དཔྱོད་ལྡན་པ། སྔོན་ཐོན་སོགས་དགེ་ལེགས་ཀྱི་གནས་སུ་བཀོད་
པར་བྱེད་རྒྱུ་དེ་ཡིན། དེ་ནི་གཞན་ལ་སློབ་གསོ་དང་། བསླབ་བྱ། སྐུལ་མ་
གནང་བ་བཅས་དང་། རྒྱ་ཆེ་ས་ནས་བརྗོད་ན། འགྲོ་བ་མིའི་རིགས་ལེགས་
49



དཔྱད་རྩོམ་ནོར་བུའི་ཕྲེང་བ།
ལམ་དུ་འཁྲིད་པ་དང་གོ་རྟོགས་སེལ་བར་བྱེད་པ་ཡིན་ལ། རྒྱ་ཆུང་ཕྱོགས་ནས་
བརྗོད་ན་རྒྱལ་ཁབ་ཅིག་དང་། ཡང་ན་མི་རིགས་ཤིག་གམ་ཚོགས་སྡེ་ཞིག གཞན་
ཡང་མི་སྒེར་སོགས་ལེགས་ལམ་དུ་འཁྲིད་པར་བྱེད་རྒྱུ་དེ་ཉིད་ཡིན་ནོ། །
གསུམ་པ། བརྗོད་བྱ་དང་རྗོད་བྱེད་གཉིས་ཀྱི་གལ་ཆེའི་འབྲེལ་བ།
བརྗོད་བྱའི་སྨན་མཆོག་དེ་ཅི་འདྲའི་ཁྱད་དུ་འཕགས་པ་ཞིག་ཡིན་ན་ཡང་།
རྗོད་བྱེད་ཀྱི་ཚིག་གི་སྦྱོར་བ་དེ་ཕུལ་དུ་བྱུང་བ་ཞིག་མེད་ན། བརྗོད་བྱའི་བསྟན་
དོན་དེ་གཞན་གྱིས་གོ་བར་མི་ནུས་པས། ངེས་པར་དུ་བརྗོད་བྱ་བདེ་བླག་ཏུ་རྟོགས་
ཐུབ་པའི་རྗོད་བྱེད་ཀྱི་ཚིག་སྦྱོར་ཕུན་སུམ་ཚོགས་པ་ཞིག་དགོས་ལ། རྗོད་བྱེད་
ཀྱི་ཚིག་སྦྱོར་དེ་ཇི་འདྲའི་མཚར་སྡུག་ལྡན་པ་ཞིག་ཡིན་ན་ཡང་། མུན་སེལ་གྱི་
འོད་སྣང་ལྟ་བུའི་ཡང་དག་པའི་བསམ་བློའི་ལྟ་གྲུབ་ཀྱིས་བསླངས་པའི་གཞན་ཕན་
གྱི་བརྗོད་བྱ་ཞིག་མེད་ན། ནང་དུ་ནད་སེལ་གྱི་སྨན་མཆོག་མེད་པའི་མཛེས་ཤིང་
ཡིད་དུ་འོང་བའི་སྨན་ཤུབས་སྟོང་པ་བཞིན་དགོས་ཕན་ཡོད་པ་མ་ཡིན། རྒྱུ་མཚན་
འདི་དག་གི་ཕྱིར་ན། བརྗོད་བྱ་དང་རྗོད་བྱེད་གཉིས་ཀྱི་ཕྱོགས་གཅིག་མ་ཡིན་
པར་ཕྱོགས་གཉིས་ཀ་ཕུན་སུམ་ཚོགས་པ་ཞིག་ཡོད་དགོས་པ་ཡིན་ནོ། མཁས་
དབང་དོར་ཞི་མཆོག་གིས་ཀྱང་། སྙན་ངག་གི་བརྗོད་བྱའི་བསྟན་དོན་ཅི་འདྲ་
དགོས་པ་གསུང་བའི་སྐབས་སུ་འདི་ལྟར་གསུང་ཡོད་དེ། རྨོངས་པ་ཉིད་ལས་
སད་བྱེད་འབྲུག་གི་སྒྲ། །གཤིས་ངན་དུག་སྦྲུལ་ཚང་གཏོར་གནམ་ལྕགས་ཐོག །ཡ་
རབས་སྣང་བའི་ལམ་སྟོན་ནམ་མཁའི་ནོར། །དགོངས་གཞི་བྱས་པ་སྙན་རྩོམ་
མཆོག་ཏུ་བསྔགས། །ལ་ལས་ཚིག་དང་ལ་ལས་དོན་ལ་སྲེད། །འགའ་ཞིག་
so



སྙན་ངག་གི་སྐོར།
དོན་གཉིས་ཆར་གལ་ཆེན་འཛིན། །རིམ་བཞིན་གླིང་བུའི་སྒྲ་དང་གཅེར་
ལུས། །འཕྱོར་སྒེག་རྒྱན་ལྡན་མཛེས་མ་དཔེ་རུ་འོས། །ཚིག་གི་བརྗོད་
ཡི་གདོས་བཅས་གཟུགས། །དོན་གྱི་དགོས་པ་ནང་གི་རྣམ་ཤེས་ཉིད། །སྲོག་
བེམ་རོ་མཛེས་ཀྱང་སུ་ཡིས་འཁྱུད། །བེམ་གཟུགས་མེད་པར་རྣམ་ཤེས་
ལ་བརྟེན། །ཞེས་གསུངས་པ་དང་། ཡང་སྙན་ངག་མེ་ལོང་མར་ཡང་།
བྱེད་ཀྱི་ཚིག་སྦྱོར་གལ་ཆེ་བ་ཡིན་པར་བསྟན་པའི་སྐབས་སུ་འདི་ལྟར་གསུང་
དེ། ཚིག་རྣམས་ཉིད་ཀྱི་དྲིན་གྱིས་ནི། །འཇིག་རྟེན་ལུགས་ལ་འཇུག་པར་
ཅེས་གསུངས་སོ། །



སྙན་ངག་གི་སྐོར།
རིགས་སོགས་ཀྱི་ངོ་བོ་འཇོག་ཚུལ་ལ་ཅུང་ཟད་
དཔྱད་པ་བྱིས་པའི་སུག་རྗེས།
དཀོན་མཆོག་བསོད་ནམས།
(སྟག་ཚང་ལྷ་མོ་ཀིརྟིའི་དགོན།）
༄༅།། དེ་ཡང་རང་ཅག་བོད་གངས་ཅན་གྱི་ཡི་གེ་འདི་ཐོག་མར་སློབ་དཔོན་
ཐོན་མིས་འཕགས་ཡུལ་གྱི་ཡི་གེར་དཔེ་བླངས་ནས་གསར་གཏོད་མཛད་པར་
གྲགས་ཤིང་། དེ་དང་དུས་མཉམ་བོད་ཀྱི་རྒྱལ་འབངས་རྣམས་ནང་པའི་བསྟན་
པ་ལ་རིམ་གྱིས་དོ་སྣང་དང་དད་པ་བྱས་པར་བརྟེན། སངས་རྒྱས་ཀྱི་བཀའ་དང་
དེའི་དགོངས་འགྲེལ་མང་པོ་བོད་བསྒྱུར་གནང་མགོ་ཚུགས། དེ་རྗེས་བོད་ཕྲུག་
བློ་གསལ་མི་ཉུང་བ་ཞིག་ལ་འཕགས་ཡུལ་གྱི་བརྡ་སྤྲོད་པའི་གཞུང་ལུགས་ལོ་ཙཱ་
བསླབས་ཏེ། ནང་པའི་གཞུང་ལུགས་ཕོན་ཆེ་བོད་བསྒྱུར་གནང་བར་མ་ཟད་ཕྱི་
ནང་ཐུན་མོང་པའི་གཞུང་ལུགས་ཇི་སྙེད་ཀྱང་བོད་བསྒྱུར་གནང་། རྗེས་སོར་
འཕགས་ཡུལ་གྱི་བརྡ་སྤྲོད་གཞུང་སོགས་ལ་མཁས་པའི་བོད་ཀྱི་གཞུང་ལུགས་སྨྲ་
པ་རྣམས་ཀྱིས་བོད་རང་གི་གཞུང་ལུགས་འཆད་སྤེལ་བྱེད་སྐབས་ཀྱང་། འཕགས་
ཡུལ་གྱི་གཞུང་ལུགས་སོགས་ལ་གང་མཐུན་གཙོ་བོར་བྱས་པར་བརྟེན། བོད་
དང་འཕགས་ཡུལ་གྱི་གཞུང་ཕན་ཚུན་བརྡ་ཆད་ཀྱི་བསྟན་བྱའི་དོན་མི་གཅིག་ཀྱང་
བཤད་ཚུལ་དང་འགྲེལ་སྟངས་གཅིག་ལྟ་བུར་གྱུར་ཏེ། ཕྱོགས་གཉིས་ཀའི་འདོད་
ཚུལ་དང་བསྟན་བྱ་གང་ཡིན་རྟོགས་དཀའ་བར་གྱུར། དཔེར་ན། སུམ་ཅུ་པའི་
53



དཔྱད་རྩོམ་ནོར་བུའི་ཕྲེང་བ།
རྩ་འགྲེལ་དག་གི་རྣམ་དབྱེ་ལྔ་པ་ལས་འཕྲོས་པའི་རིགས་སོགས་ཀྱི་དགར་བ་འཆད་
པའི་སྐབས་རེ་གཉིས་དང་། སྙན་གཞུང་མེ་ལོང་མའི་རང་བཞིན་བརྗོད་པའི་
སྐབས་སོགས་ནས་འབྱུང་བའི་རིགས་བྱ་བ་ཡོན་ཏན་རྫས་བཞི་ནི། འགྲེལ་མཛད་
མཁན་པོ་རྣམས་ཀྱི་དགོངས་པ་དང་འགྲེལ་སྟངས་མི་འདྲ་བའི་དབང་གིས་སྐབས་
འགར་གཅིག་དང་སྐབས་འགར་ཐ་དད་ལྟ་བུར་སྣང་བ་ལས་རང་གི་བློ་ངོར་ཅུང་
ངེས་ཆ་འབྱུང་ཕྱིར་རང་ཉིད་ཀྱི་མཐོང་ཚུལ་ཙམ་འདིར་བརྗོད་པར་འདོད།
དང་པོ། རྒྱ་གར་དང་བོད་གཉིས་ཀྱིས་རིགས་སོགས་ཀྱི་ངོ་བོ་འཇོག་ཚུལ་འགལ་
མིན།
སྤྱིར་རྒྱ་གར་ནི་འཛམ་གླིང་གི་ལྟ་གྲུབ་དང་ཤེས་རིག་སོགས་ཀྱི་འབྱུང་
ཁུངས་ལྟ་བུ་ཡིན་ཞེས་གཟུ་བོར་གནས་པའི་མཁས་པ་ཚོས་བརྗོད་པ་བཞིན། ལྟ་
གྲུབ་དང་གཞུང་ལུགས་མཐའ་ཡས་པ་ལྟར་རིགས་བྱ་བ་ཡོན་ཏན་རྫས་བཞི་ལའང་
ངོས་འཛིན་བྱེད་ཚུལ་དང་དབྱེ་བ་མཐའ་ཡས་པ་ཡིན་ཕྱིར། དེ་དག་རེ་རེ་ནས་
བརྗོད་པར་མི་ནུས་ཀྱང་འགོས་པདྨ་རྒྱལ་མཚན་གྱི་སུམ་རྟགས་འགྲེལ་པ་འཛམ་
གླིང་རྒྱན་གཅིག་ཅེས་པ་ལས། ངོ་བོ་བརྗོད་པ་ནི། ལྷ་དང་། མི་དང་། ཉི་མ་
དང་། ཟླ་བ་ལྟ་བུ། བྱ་བའམ་ལས་བརྗོད་པ་ནི། ཟ་བ་དང་། འགྲོ་བ་དང་།
སྒོམ་པ། སྒྲུབ་པ་ལྟ་བུ་ཡིན། ཁྱད་པར་རམ་ཡོན་ཏན་བརྗོད་པ་ནི། ཆེ་བ་དང་།
ཆུང་བ་དང་། ལེགས་པ་དང་། ཞན་པ་དང་། ཕྲ་བ་དང་། སྤོམ་པ་ལྟ་བུ་ཡིན།
ཞེས་སོགས་གསལ་བ་ལྟར། རང་ཅག་བོད་ཀྱི་མཁས་པ་རྣམ་པས་གཙིགས་ཆེར་
འཛིན་པའི་ལེགས་སྦྱར་གྱི་བརྡ་སྤྲོད་པའི་གཞུང་དུ་རིགས་སོགས་འཇོག་སྟངས་



སྙན་ངག་གི་སྐོར།
ནི༔ འཇིག་རྟེན་ཁམས་ཀྱི་དངོས་པོ་རྣམས་ལ་གཡོ་བའི་རང་བཞིན་ཅན་དང་
བརྟན་པའི་རང་བཞིན་ཅན་གྱི་རྩ་བའི་དབྱེ་བ་གཉིས་སུ་དབྱེ་སྟེ། གཡོ་བའི་རང་
བཞིན་གྱི་དངོས་པོ་ཀུན་རིགས་སོགས་བཞིའི་ནང་གི་བྱ་བ་ལ་འཇོག དེ་ནི་འཇིག་
རྟེན་ཁམས་ཀྱི་དངོས་པོ་སྐྱེ་འཕེལ་དང་འགྲོ་འོང་ལྟ་བུ་བྱེད་པ་པོ་དངོས་སུ་ཡོད་
མེད་གཉིས་ཀའི་ལས་རྣམས་ཡིན། བརྟན་པའི་རང་བཞིན་ཅན་གྱི་དངོས་པོ་དེ་
ལའང་ཆོས་དང་ཆོས་ཅན་གྱི་དངོས་པོ་གཉིས་སུ་ཕྱེ་སྟེ། ཆོས་དེ་རིགས་སོགས་
བཞིའི་ནང་གི་ཡོན་ཏན་ལ་འཇོག དེ་ནི་སྔོ་སེར་སོགས་ཁ་དོག་དང་རིང་ཐུང་
དང་ལྕི་ཡང་དང་འཇམ་རྩུབ་ལྟ་བུ་རྣམས་ཡིན། ཆོས་ཅན་གྱི་དངོས་པོ་དེ་ལའང་
བྱེ་བྲག་གི་དབྱེ་བ་འབྱེད་རྒྱུ་ཡོད་པའི་ཆོས་ཅན་གྱི་དངོས་པོ་གཅིག་དང་། བྱེ་
བྲག་གི་དབྱེ་བ་འབྱེད་རྒྱུ་མེད་པའི་ཆོས་ཅན་གྱི་དངོས་པོ་གཅིག་སྟེ་གཉིས་སུ་དབྱེ་
ནས། བྱེ་བྲག་གི་དབྱེ་བ་འབྱེད་རྒྱུ་ཡོད་པའི་ཆོས་ཅན་གྱི་དངོས་པོ་ལྷ་དང་། མི།
ཀ་བ། བུམ་པ་ལྟ་བུ་རྣམས་རིགས་སོགས་བཞིའི་ནང་གི་རིགས་ལ་འཇོག བྱེ་
བྲག་གི་དབྱེ་བ་འབྱེད་རྒྱུ་མེད་པའི་ཆོས་ཅན་གྱི་དངོས་པོ་ཉི་མ་དང་། ཟླ་བ། དབང་
ཕྱུག་ལྟ་བུ་འཇིག་རྟེན་འདིར་གཅིག་རང་ལས་མེད་པའི་དངོས་པོ་རྣམས་རིགས་
སོགས་བཞིའི་ནང་གི་རྫས་ལ་འཇོག བོད་རང་གི་བརྡ་སྤྲོད་གཞུང་ལུགས་སོགས་
སུ་དེ་འདྲའི་ཞིབ་ཚགས་དང་གཏན་འཁེལ་རང་བཞིན་གྱི་རིགས་སོགས་བཞིའི་
ངོ་བོ་འཇོག་སྟངས་ཤིག་མེད་ཀྱང་། མཁས་དབང་པྲ་ཏིའི་སུམ་འགྲེལ་ཀུན་བཟང་
དགོངས་རྒྱན་དུ། དགར་བ་ནི། རིགས་དང་བྱ་བ་ལ་སོགས་པའི་སྒོ་ནས་གཞན་
ཁྱད་པར་དུ་བྱེད་པ་སྟེ། དཔེར་ན། སྐྱེས་བུ་ཐམས་ཅད་ཀྱི་ནང་ནས་རྒྱལ་པོའི་



དཔྱད་རྩོམ་ནོར་བུའི་ཕྲེང་བ།
རིགས་ཕུལ་དུ་བྱུང་བའོ། ལས་ཐམས་ཅད་ལས་ཡི་གེ་འབྲི་བ་ཁྱད་པར་དུ་འཕགས་
པའོ། སྣམ་བུ་ལས་དར་གོས་འཇམ་མོ། ལྷའི་ནང་ནས་རྡོ་རྗེ་རྩེ་བརྒྱ་འཛིན་
པ་ནི་བརྒྱ་བྱིན་ནོ། ཞེས་དང་། སི་ཏུ་པཎ་ཆེན་གྱི་སུམ་རྟགས་འགྲེལ་ཆེན་
མུ་ཏིག་ཕྲེང་མཛེས་སུ། མིའམ་ཅི་ལས་དྲི་ཟ་ཐ་དད་དོ། བཤེས་གཉེན་ངན་
པ་ལ་བཀུར་སྟི་བྱེད་པ་ལས་ལྷ་མཆོད་པ་ཉིད་ལེགས། ཡང་སོས་ལས་ཐིག་ནག་
པ་སྡུག་བསྔལ་ཆེ། ལྷ་ཆེན་པོ་ལས་བདེ་བར་གཤེགས་པ་ཡོན་ཏན་དུ་མས་འཕགས་
སོ་ཞེས་སོགས་དགར་བར་འཇུག་པའི་སྐབས་རིགས་སོགས་ཀྱི་དཔེར་བརྗོད་རེ་
བཞག་པ་དེས་བོད་ཀྱི་མཁས་པས་བཞེད་ལུགས་ཀྱི་རིགས་སོགས་གསལ་བར་
མཚོན་པས། བོད་ཀྱི་འདོད་པའི་རིགས་སོགས་བཞིར་སུམ་ཅུ་པའི་སྐབས་ནས་
འབྱུང་བའི་རིགས་སོགས་བཞི་པོར་ངོས་འཛིན་བྱས་ན་ཆོག་པར་སེམས། དེས་
ན་བོད་ཀྱི་བརྡ་སྤྲོད་སུམ་ཅུ་པའི་གཞུང་དུ་འབྱུང་བའི་རིགས་སོགས་བཞིའི་རིགས་
ནི་རིགས་རྒྱུད་དང་རིགས་སྤྱི་གཉིས་ཀྱི་རིགས་དང་། བྱ་བ་ནི་བྱེད་པ་པོ་ཡོད་
མེད་གཉིས་ཀའི་ལས་ལྟ་བུ་ལ་བྱ་བ་དང་། ཡོན་ཏན་ལ་ཁྱད་གཞི་དངོས་པོ་གང་
ཞིག་གི་ཁྱད་ཆོས་དང་། རྫས་ནི་གང་ལ་དབང་བའམ་བདོག་པའི་དངོས་པོ་དང་།
དངོས་པོ་གང་ཞིག་གི་སྟེང་དུ་ཡོད་པའི་སྦྱར་བྱུང་གི་ཆ་ཤས་ལྟ་བུ་ཡིན་ཏེ། པྲ་
ཏི་དགེ་བཤེས་མཆོག་གི་སུམ་འགྲེལ་དུ་རིགས་སོགས་དགར་བའི་དཔེར་བརྗོད་
ལ༑ སྐྱེ་བོ་ཐམས་ཅད་ཀྱི་ནང་ནས་རྒྱལ་པོའི་རིགས་ཕུལ་དུ་བྱུང་བའོ་ཞེས་རིགས་
རྒྱུད་ཀྱི་རིགས་དང་། སུམ་འགྲེལ་ལ་ལར། རི་ཐམས་ཅད་ལས་ཇོ་མོ་གླང་
མ་མཐོ་ཞེས་རིགས་སྤྱིའི་རིགས་ལའང་བཞག་ཡོད་པས་ན། སུམ་ཅུ་པའི་རིགས་
ངང



---
-
སྙན་ངག་གི་སྐོར།
ནི་རིགས་རྒྱུད་དང་རིགས་སྤྱི་གཉིས་ཀ་ལ་འཇུག་པར་སེམས། ལས་ཐམས་ཅད་
ལས་ཡི་གེ་འབྲི་བ་ཁྱད་པར་དུ་འཕགས་པའོ་ཞེས་ཡི་གེ་འབྲི་བའི་བྱ་བ་དང་། སྣམ་
བུ་ལས་དར་གོས་རེག་བྱ་འཇམ་མོ་ཞེས་དར་གོས་ཀྱི་ཁྱད་ཆོས་རེག་བྱ་འཇམ་
པ་དེ་ཡོན་ཏན་ལ་བཞག་ཡོད། ལྷའི་ནང་ནས་རྡོ་རྗེ་རྩེ་བརྒྱ་འཛིན་པ་ནི་བརྒྱ་བྱིན་
ནོ་ཞེས་བརྒྱ་བྱིན་གྱི་ལག་ཏུ་བཟུང་བའི་རྡོ་རྗེ་དེ་རྫས་ལ་བཞག་ཡོད། དེས་ན་
ལེགས་སྦྱར་དང་བོད་ཀྱི་བརྡ་སྤྲོད་གཞུང་ལས་བྱུང་བའི་རིགས་སོགས་བཞིའི་ཐ་
སྙད་གཅིག་མཚུངས་བཞིན། དེས་བསྟན་པའི་དངོས་པོ་དེ་དག་གི་དོན་ཡང་གཅིག་
ཡིན་ནམ་ཞེ་ན། རིགས་བྱ་བ་ཡོན་ཏན་གསུམ་ཕྱོགས་གཉིས་ཀའི་ཐ་སྙད་འདྲ་
བ་ནང་བཞིན་དོན་མི་འདྲ་བའི་ཁྱད་པར་ཆེན་པོ་མེད་ཀྱང་། རྗེས་ལ་ཐ་སྙད་འདྲ་
བ་ཙམ་ལས་དོན་ཕལ་ཆེར་ལྡོག་ཕྱོགས་ལྟ་བུར་གྱུར། དཔེར་ན། ལེགས་སྦྱར་
གྱི་རྫས་ནི་འཇིག་རྟེན་འདིར་གཅིག་རང་ལས་མེད་པའི་ཉི་མ་དང་ཟླ་བ། ཁྱབ་
འཇུག་དང་ལྷ་དབང་ཕྱུག་སོགས་བྱེ་བྲག་གི་དངོས་པོ་རང་མཚན་པ་ཞིག་ལ་གོ་
བ་དང་། བོད་ཀྱི་མཁས་པའི་བཞེད་ལུགས་སུ། རྫས་དེ་གང་ཟག་རང་མཚན་
པ་དེ་དག་གིས་བདག་ཏུ་བཟུང་བའི་ཐོད་པ་དང་རྡོ་རྗེ་ལྟ་བུ་སོགས་ལ་གོ། དེའི་
ཕྱིར་ལེགས་སྦྱར་དང་བོད་ཀྱི་འདོད་པའི་རིགས་སོགས་མཐའ་གཅིག་ཏུ་འདྲ་
མཚུངས་མིན། །
གཉིས་པ། སྙན་ངག་མེ་ལོང་དང་སུམ་ཅུ་པའི་རིགས་སོགས་འདོད་ཚུལ་
འགལ་མིན།
སློབ་དཔོན་དབྱུག་པ་ཅན་གྱིས་མཛད་པའི་སྙན་གཞུང་མེ་ལོང་གི་དོན་རྒྱན་
57



དཔྱད་རྩོམ་ནོར་བུའི་ཕྲེང་བ།
སོ་ལྔའི་དང་པོ་རང་བཞིན་བརྗོད་པའི་སྐབས་ཀྱི་རིགས་སོགས་བཞི་དང་། བཞི་
པ་གསལ་བྱེད་རྒྱན་སྐབས་ཀྱི་རིགས་སོགས་བཞི། ཉེར་ལྔ་པ་ཁྱད་པར་བརྗོད་
པའི་སྐབས་ཀྱི་རིགས་སོགས་བཞི། ཉེར་བདུན་པ་འགལ་རྒྱན་སྐབས་ཀྱི་རིགས་
སོགས་དང་། སོ་གཅིག་པ་ལྷན་ཅིག་བརྗོད་པའི་རྒྱན་གྱི་སྐབས་ཡོན་ཏན་དང་
བྱ་བ་ལྷན་ཅིག་བརྗོད་པ་བཅས་དོན་རྒྱན་སོ་ལྔའི་ཐོག་མཐའ་བར་གསུམ་ན་འབྱུང་
བའི་རིགས་སོགས་བཞི་ལ་འགྲེལ་ཚུལ་འདྲ་མིན་ཡོད་ཀྱང་། རྩ་བའི་ཚིག་ཟིན་
རང་ལ་བལྟས་ཚེ་སུམ་ཅུ་པའི་ནས་ལས་དགར་བ་ལ་འཇུག་པའི་དཔེར་བརྗོད་
སྐབས་འབྱུང་བའི་རིགས་སོགས་ལས་རྫས་མ་གཏོགས། རིགས་བྱ་བ་ཡོན་ཏན་
གསུམ་ཐ་སྙད་འདྲ་མཚུངས་ལྟར་བསྟན་དོན་གྱི་དངོས་པོའི་ཁྱབ་ཚད་དང་འདོད་
ཚུལ་ཐུན་མོང་ལྟ་བུ་ཡིན་ཀྱང་། རྫས་ལ་སྙན་ངག་མེ་ལོང་གི་རང་བཞིན་བརྗོད་
སྐབས་ཀྱི་རྫས་དང་གསལ་བྱེད་རྒྱན་སྐབས་ཀྱི་རྫས། ཁྱད་པར་བརྗོད་པ་དང་
འགལ་རྒྱན་བཅས་ཀྱི་རྫས་ལས་འཇིག་རྟེན་འདིར་གཅིག་རང་ལས་མེད་པའི་
དངོས་པོ་ལ་རྫས་ཞེས་འདོད་ཚུལ་ཞིག་དང་། གང་ལ་དབང་བའམ་བདོག་པའི་
དངོས་པོ་ལ་རྫས་ཞེས་འདོད་ཚུལ་མི་འདྲ་བ་གཉིས་སྣང་སྟེ། རང་བཞིན་བརྗོད་
པའི་སྐབས་ཀྱི་རྫས་རང་བརྗོད་པའི་རྩ་བར། མགྲིན་སྔོན་ལག་ན་ཐོད་པ་ནི། །གནས་
པ་ཟླ་བའི་ཅོད་པན་དང་། །སྣུམ་ཞིང་དམར་བའི་རལ་བ་ཅན། །ཁྱུ་མཆོག་
རྒྱལ་མཚན་གསལ་བར་གྱུར། །ཅེས་པའི་ཤོ་ལོ་ཀ་འདི་དབང་ཕྱུག་རྫས་སུ་འདོད་
མཁན་དང་། དབང་ཕྱུག་གི་བདག་ཏུ་བཟུང་བའི་ཐོད་པ་སོགས་རྫས་སུ་འདོད་
མཁན་གྱི་ཕྱོགས་གཉིས་ཀའི་རྫས་རང་བཞིན་བརྗོད་པའི་རྒྱན་ཡིན་པ་གཅིག་ཀྱང་
58



སྙན་ངག་གི་སྐོར།
ཡིན་ཚུལ་མི་འདྲ་སྟེ། དབང་ཕྱུག་རྫས་ལ་འདོད་མཁན་ཚོས་ཁྱད་གཞི་དབང་
ཕྱག་ལ་ཡོད་པའི་ཁྱད་ཆོས་ཐོད་པ་སོགས་ཀྱིས་ཁྱད་གཞི་དབང་ཕྱུག་ཉིད་གསལ་
བར་བྱེད་པས་ན་སྐབས་འདིའི་རྫས་དབང་ཕྱུག་ཉིད་ཡིན་པར་བརྗོད་པ་དང་། ཐོད་
པ་སོགས་རྫས་སུ་འདོད་མཁན་ཚོས་དབང་ཕྱུག་གི་ལག་ཏུ་བཟུང་བའི་ཐོད་པ་
སོགས་ཀྱིས་བདག་པོ་དབང་ཕྱུག་གསལ་བར་བསྟན་ཀྱང་གཙོ་བོ་བདག་པོ་དབང་
ཕྱུག་གི་ལག་ཏུ་བཟུང་བའི་ཐོད་པ་སོགས་ཀྱིས་རང་བཞིན་དྲང་པོར་བརྗོད་པས་
རྫས་རང་བཞིན་བརྗོད་པ་ཡིན་པར་འདོད། དེས་ན་འདིའི་རྫས་ནི་འདོད་ཚུལ་
སྔ་མ་བཞིན་དབང་ཕྱུག་སྐབས་འདིའི་རྫས་ལ་བཞག་ན་དབྱུག་པ་ཅན་གྱི་དགོངས་
པ་དང་ཉེ་བར་སེམས། གསལ་བྱེད་རྒྱན་སྐབས་ཀྱི་རྫས་ཐོག་མའི་གསལ་བྱེད་
ཀྱི་རྩ་བའི་དཔེར་བརྗོད་ལ། ཁྱབ་འཇུག་རྣམ་གནོན་ལ་གནས་པས། །དཱ་ནུའི་
བུ་ཡི་འབྱོར་བ་དག །གང་དུ་བཏང་ཞིང་ལྷ་རྣམས་ཀྱི། །ཕུན་ཚོགས་གང་ན་
གནས་པ་བླངས། །ཞེས་སྐབས་འདིའི་རྫས་ནི་སྤྱི་བྱེ་བྲག་གི་ཟླས་ཕྱེ་བའི་རྫས་
འཇིག་རྟེན་འདིར་གཅིག་རང་ལས་མེད་པའི་ལྷའི་བྱེ་བྲག་ཁྱབ་འཇུག་དེ་རྫས་སུ་
བཞག་སྟེ། རྒྱན་འདིའི་གསལ་བྱེད་ཀྱི་ཚིག་ཏུ་ཐོག་མར་བཀོད་པའང་ཁྱབ་འཇུག་
རྫས་སུ་མི་འདོད་མཁན་ཚོས་ཁྱབ་འཇུག་གི་ནུས་པ་སྐབས་འདིའི་རྫས་སུ་འཇོག་
ཀྱང་དེ་ནི་བཙན་ཚུགས་ཀྱི་རྣམ་པ་ཤུགས་ཆེ། །
ཁྱད་པར་བརྗོད་པའི་རྒྱན་གྱི་སྐབས་རྫས་མ་ཚང་བའི་ཁྱད་པར་བརྗོད་པའི་
རྩ་བར། ཤིང་རྟ་མེད་ཅིང་གླང་པོའང་མེད། །རྟ་མེད་རྐང་ཐང་མེད་པར་
ཡང་། །ཟུར་མིག་ཉིད་ཀྱིས་བུད་མེད་རྣམས། །འགྲོ་བ་གསུམ་པོ་དག་ལས་



དཔྱད་རྩོམ་ནོར་བུའི་ཕྲེང་བ། །
རྒྱལ། །ཞེས་སྐབས་འདིའི་རྫས་ནི་སྤྱི་བྱེ་བྲག་གི་ཟླས་ཕྱེ་བའི་རྫས་ལྟ་བུ་མ་ཡིན་
པར། རྟ་དང་གླང་པོ་སོགས་ནི་བདག་ཏུ་བཟུང་ཞིང་རང་ལ་དབང་བའི་ནོར་རྫས་
ཡིན་ཕྱིར་ཁྱད་པར་བརྗོད་པའི་རྒྱན་སྐབས་ཀྱི་རྫས་སུ་རང་ལ་དབང་བའི་བདོག་
རྫས་ལྟ་བུ་བཞག་ཡོད་པས་འདོད་ཚུལ་ཀུན་མཐུན་པ་འདྲ་བོ་ཡིན། །
འགལ་རྒྱན་སྐབས་ཀྱི་རྫས་འགལ་བའི་དཔེར་བརྗོད་ལ་རྩ་བར། རྐེད་པ་
ཕྲ་ཞིང་རོ་སྨད་སྦོམ། །མཆུ་དམར་མིག་ནི་དཀར་བ་མིན། །ལྟེ་བ་དམའ་ཞིང་
ནུ་མ་མཐོ། །བུད་མེད་ལུས་ཀྱིས་སུ་མ་བཅོམ། །ཞེས་བུད་མེད་ཀྱི་ལུས་ཀྱི་
ཆ་ཤས་རྐེད་པ་སོགས་སྐབས་འདིའི་རྫས་དང་ཕྲ་བ་སོགས་ཡོན་ཏན་ཡིན། དེས་
ན་འགལ་རྒྱན་གྱི་རྫས་འགལ་བའི་སྐབས་རྫས་སུ་བུད་མེད་ཀྱི་ལུས་ཀྱི་ཆ་ཤས་
རྐེད་པ་དང་རོ་སྨད་སོགས་བཞག་ཡོད། དེའི་ཕྱིར་རང་བཞིན་བརྗོད་པ་དང་གསལ་
བྱེད་རྒྱན་སྐབས་ཀྱི་རྫས་གཉིས་གཅིག་དང་། ཁྱད་པར་བརྗོད་པ་དང་འགལ་རྒྱན་
སྐབས་ཀྱི་རྫས་གཉིས་ཕྱོགས་གཅིག་བཅས་སྙན་ངག་མེ་ལོང་གི་རྩ་བར་རྫས་འཇོག་
སྟངས་མི་འདྲ་བ་གཉིས་ལྟ་བུ་འབྱུང་། སུམ་ཅུ་པའི་སྐབས་ཀྱི་རིགས་སོགས་
བཞི་གོང་དུ་བརྗོད་པ་བཞིན་སྙན་ངག་མེ་ལོང་དང་སུམ་ཅུ་པ་གཉིས་ཀྱི་སྐབས་
ནས་འབྱུང་བའི་རིགས་སོགས་བཞི་ལས་རིགས་བྱ་བ་ཡོན་ཏན་གསུམ་ཕལ་ཆེར་
འདྲ་ནའང་། རྫས་ནི་སྙན་ངག་མེ་ལོང་དུ་འཇོག་སྟངས་མི་འདྲ་བ་ཕྱོགས་གཉིས་
ལྟ་བུ་ཡོད་ཕྱིར། རང་བཞིན་བརྗོད་པའི་སྐབས་ཀྱི་རྫས་དང་གསལ་བྱེད་རྒྱན་
སྐབས་ཀྱི་རྫས་གཉིས་འཕགས་ཡུལ་གྱི་བརྡ་སྤྲོད་གཞུང་གི་རྫས་འཇོག་ཚུལ་གྱི་
ཕྱོགས་སུ་གཏོགས། ཁྱད་པར་བརྗོད་པ་དང་འགལ་རྒྱན་སྐབས་ཀྱི་རྫས་གཉིས་



སྙན་ངག་གི་སྐོར།
སུམ་ཅུ་པའི་སྐབས་ཀྱི་རྫས་དང་འདྲ་མཚུངས་ཡིན་ཕྱིར། སྙན་ངག་མེ་ལོང་
ནས་འབྱུང་བའི་རྫས་ཡོད་ཚད་སུམ་ཅུ་པའི་སྐབས་ཀྱི་རྫས་དང་གཅིག་མཚུངས་
མིན་ནོ། །
གསུམ་པ། མེ་ལོང་མའི་བོད་འགྲེལ་ཚོས་རིགས་སོགས་ཀྱི་ངོ་བོ་འཇོག་ཚུལ་
འགལ་མིན། །
སྙན་གཞུང་མེ་ལོང་མའི་དོན་རྒྱན་སོ་ལྔའི་རང་བཞིན་བརྗོད་པ་དང་།
གསལ་བྱེད་ཀྱི་རྒྱན། ཁྱད་པར་བརྗོད་པའི་རྒྱན། འགལ་རྒྱན། ལྷན་ཅིག་བརྗོད་
པའི་རྒྱན་བཅས་དོན་རྒྱན་ལྔ་པོ་འདི་རྣམས་ཀྱི་རྩ་བའི་སྐབས་ནས་འབྱུང་བའི་
རིགས་སོགས་བཞི་ལས། ཡོན་ཏན་དང་རྫས་གཉིས་བོད་འགྲེལ་དག་ན་འགྲེལ་
སྟངས་དང་ངོས་འཛིན་བྱེད་ཚུལ་མི་འདྲ་བ་དུ་མ་མཆིས། བོད་ཀྱི་འགྲེལ་མཛད་
མཁན་ཁག་ཅིག་གིས་ཡོན་ཏན་དེ་འདོད་པའི་ཡོན་ཏན་ཙམ་དང་། ཁག་ཅིག་གིས་
དངོས་པོའི་བྱེད་ལས་སམ་ནུས་པ་ལ་ངོས་འཛིན། རྫས་ལ་དཔེར་ན། ཁྱད་
གཞི་དབང་ཕྱུག་ཉིད་རྫས་སུ་འདོད་མཁན་དང་། དེ་ལྟར་མ་ཡིན་པར་དབང་
ཕྱུག་གི་ཆ་ཤས་སམ་དབང་ཕྱུག་གིས་བདག་ཏུ་བཟུང་བའི་ཐོད་པ་སོགས་རྫས་སུ་
འདོད་མཁན་བཅས་འདོད་ཚུལ་མི་འདྲ་བ་གཉིས་ལྟ་བུ་ཡོད་ཀྱང་། གོང་དུ་བརྗོད་
པ་བཞིན་འགྲེལ་ཚུལ་མི་འདྲ་བ་ལས་དཔེར་བརྗོད་མང་ཆེ་བ་འཇོག་སྟངས་གཅིག་
མཚུངས་སུ་སྣང་སྟེ། དཔེ་མཚོན་ཙམ་དུ་འགྲེལ་མཛད་མཁན་འགའ་ཤས་ཀྱིས་
རིགས་སོགས་ལ་བཞག་པའི་དཔེར་བརྗོད་རེ་གཉིས་གཤམ་དུ་བཀོད་ན།
རིགས་རང་བཞིན་བརྗོད་པ་ལ་ཀུན་གཟིགས་ལྔ་པ་ཆེན་པོས། དམར་སེར་



དཔྱད་རྩོམ་ནོར་བུའི་ཕྲེང་བ།
ཐུན་མཚམས་གསར་བའི་མདངས་གསལ་ཞིང་། །ན་ཚོད་བཅུ་དྲུག་བགྲང་བྱའི་
དཔལ་ལྡན་པ། །མཐོན་མཐིང་རལ་བའི་ཟུར་ཕུད་ལྔ་པ་ཅན། །དབྱངས་ཅན་
དགའ་མ་ཐོབ་པའི་འཇམ་པའི་དཔལ། །ཞེས་འདིའི་རིགས་ལ་འཇིག་རྟེན་འདིར་
གཅིག་རང་ལས་མེད་པའི་ལྷ་བྱེ་བྲག་པ་འཇམ་དབྱངས་དམར་སེར་བཞག་པ་ལ།
འབྲུག་ཁམས་སྤྲུལ་གྱིས་འགའ་ཞིག་རང་གི་འགྲེལ་པར་རིགས་ཞེས་པ་རང་དང་
འདྲ་བའི་རིགས་མཐུན་ཀུན་ལ་ཁྱབ་པའི་ཁྱད་ཆོས་བརྗོད་པ་ཡིན་ཞེས་གཞུང་དོན་
བཞིན་དུ་བཤད་ནས། རྣམ་གསལ་གྱི་དཔེར་བརྗོད་པའི་སྐབས་སུ་རྫས་བརྗོད་
པ་ལྟ་བུ་ལྷ་བྱེ་བྲག་ཅིག་ལ་སྦྱར་ནས་འཆད་པ་ལ་ཚིག་ནང་འགལ་གྱི་སྐྱོན་ཡོད་
ཚུལ་གསུངས་པ་བཞིན། དཔེར་བརྗོད་འདི་འདྲ་རྫས་ལ་འདོད་པ་ལས་རིགས་
སུ་འཇོག་མཁན་ལྔ་པ་ཆེན་པོ་གཅིག་པུ་ལྟ་བུ་ཡིན།
བོད་མཁས་པའི་དཔེར་བརྗོད་དུ། ཕུལ་བྱུང་མཚན་དཔེ་འབར་བའི་སྐུ་
མངའ་ཞིང་། །ཡང་དག་དོན་ལྡན་ཡན་ལག་དྲུག་ཅུའི་གསུང་། །ཀུན་མཁྱེན་
རྣམ་པར་མི་རྟོག་ཡེ་ཤེས་ཐུགས། །དུས་གསུམ་རྫོགས་པའི་སངས་རྒྱས་རྣམས་
ལ་འདུད། །ཅེས་འདིའི་རིགས་ཀྱི་དཔེ་ལ་སངས་རྒྱས་ཀྱི་རང་བཞིན་དྲང་པོར་
བརྗོད་དེ་ནང་གསེས་ཀྱི་བྱེ་བྲག་མང་པོ་འབྱེད་རྒྱུ་ཡོད་པའི་སངས་རྒྱས་སྐབས་
འདིའི་རིགས་ལ་བཞག་ཡོད། འདི་དང་གོང་གི་ལྔ་པ་ཆེན་པོའི་དཔེར་བརྗོད་
གཉིས་ལས་རྩ་བ་ལ་བོད་མཁས་ཀྱི་དཔེར་བརྗོད་ཉེ་བར་འདུག
བསེ་ཚང་གི་དཔེར་བརྗོད་དུ། ཞི་དུལ་བསླབ་ཁྲིམས་གཙང་མའི་ཁྲིམས་
ཀྱིས་མཛེས། །ལས་རུང་ཤིན་སྦྱངས་བདེ་བའི་ཏིང་འཛིན་བརྟན། །གནས་
62



སྙན་ངག་གི་སྐོར།
ལུགས་ཟབ་མོའི་དེ་ཉིད་གསལ་མཛད་པའི། །སྨྲ་མཁས་བཤེས་གཉེན་འདི་
དག་འགྲོ་བའི་གཉེན། །ཞེས་ཁྱད་ཆོས་དེ་ཀུན་ཚང་བའི་བཤེས་གཉེན་འདི་
དག་ཅེས་འདིའི་རིགས་ནི་རིགས་སྤྱིའི་རིགས་ཏེ་ཆོས་དེ་ལྡན་གྱི་བཤེས་གཉེན་
རྣམས་བཞག་ཡོད།
ཡོན་ཏན་རང་བཞིན་བརྗོད་པ་ལ་ལྔ་པ་ཆེན་པོས། འཇམ་ཞིང་མཉེན་པའི་
ཆུ་སྐྱེས་གདན་ལ་གནས། །འཆི་མེད་བདུད་རྩི་བཏུང་བས་རབ་ཏུ་ངོམས། །ཐིག་
ལེའི་དཔྱིད་གྱུར་སྒེག་མོའི་འདྲེན་བྱེད་ནི། །བཅུ་གཉིས་དག་གིས་བལྟ་བའི་
གསེར་མངལ་ཅན། །ཞེས་འཇམ་ཞིང་མཉེན་པ་སོགས་རྐང་པ་དང་པོས་རེག་
བྱ་དང་། འཆི་མེད་བདུད་རྩི་ཞེས་སོགས་རྐང་པ་གཉིས་པས་རོ་དང་། ཕྱི་མ་
གཉིས་ཀྱིས་གཟུགས་ཀྱི་ཡོན་ཏན་བརྗོད་པ་སྟེ། འདོད་ཡོན་ལྔའི་ཡོན་ཏན་ཁོ་
ནར་འཇོག་ཀྱང་འདིའི་ཡོན་ཏན་དེ་ཙམ་དུ་འདོད་པ་ཡིན་ན་ཁྱབ་ཆུང་བའི་སྐྱོན་
འབྱུང་། དེ་ལས་དངོས་པོའི་ནུས་པ་སོགས་ལ་འདོད་ན་ལེགས་པར་སེམས།
བོད་མཁས་པའི་དཔེར་བརྗོད་དུ། རྒྱལ་བ་དེ་སྲས་སྨྲ་བ་ཡོངས་ཀྱི་
ལྷ༑ །འཇམ་པའི་དབྱངས་དེ་བསྙེན་པས་ཐོགས་མེད་ཀྱི། །རྨོངས་པ་རབ་ཏུ་
ཞི་ཞིང་བློ་ཡི་མཆོག །ཐོབ་ནས་ཤེས་བྱ་ཀུན་ལ་འཇིགས་བྲལ་གྱུར། །ཅེས་
རྗེ་བཙུན་འཇམ་དབྱངས་བསྟེན་པས་རང་སེམས་ཀྱི་རྨོངས་པ་ཞི་ཞིང་། ཐོགས་
པ་མེད་པའི་བློ་གྲོས་རྒྱས་པ་སོགས་འཇམ་དབྱངས་ཀྱི་བྱིན་རླབས་སྟོབས་དང་
ནུས་པ་ལྟ་བུ་སྐབས་འདིའི་ཡོན་ཏན་དུ་བཞག་ཡོད།
འབྲུག་ཁམས་སྤྲུལ་གྱིས། སྙིང་སྟོབས་ཀྱི་ནི་ཡོན་ཏན་འདིས། །སྡུག་



དཔྱད་རྩོམ་ནོར་བུའི་ཕྲེང་བ།
དང་མི་སྡུག་བར་མ་ཡིན། །ཡུལ་ལ་ཆགས་སྡང་རྨོངས་པའི་བློས། །སེམས་
འདི་གཡོ་ཞིང་ཡང་ཡང་འཇུག །ཅེས་འདིའི་ཡོན་ཏན་ལ་འདོད་ཡོན་ལྔ་ཙམ་
མ་ཡིན་པར་ཕྱི་རོལ་མུ་སྟེགས་པའི་འདོད་པའི་རྡུལ་མུན་པ་སྙིང་སྟོབས་སོགས་
ཀྱང་སྐབས་འདིའི་ཡོན་ཏན་ལ་བཞག་ཡོད།།
བསེ་ཚང་གིས། དབྱངས་ལྡན་ངག་དབང་ལྷ་མོའི་འཛུམ་དཀར་
ཞལ། །མཐོང་བས་བདག་བློའི་རྨོངས་པའི་དྲ་བ་བཅོམ། །རྒྱ་ཆེན་ལྔ་རིག་ཤེས་
བྱའི་གནས་ཀུན་ལ། །འཇིགས་མེད་སྨྲ་བའི་ངག་གི་དངོས་གྲུབ་ཐོབ། །ཅེས་
རྨོངས་པའི་དྲ་བ་བཅོམ་པ་དང་གནས་ལྔ་སྨྲ་བའི་དངོས་གྲུབ་ཐོབ་པ་དེ་དག་ལྷ་མོ་
དབྱངས་ཅན་མའི་ཞལ་མཐོང་བའི་ནུས་པ་ཡིན་ཕྱིར། སྐབས་འདིའི་ཡོན་ཏན་
ལ་དངོས་པོའི་ནུས་པ་ལྟ་བུ་བཞག་ཡོད། །
རྫས་རང་བཞིན་བརྗོད་པ་ལ་ལྔ་པ་ཆེན་པོས། ཡིད་འོང་རྣམ་པར་རྒྱལ་
བའི་ཁང་བཟང་ན། །ཕྱོགས་ཀུན་ལྟ་བའི་འདྲེན་བྱེད་སྟོང་གཡོ་བའི། །ཞོ་འཐུང་
རུས་པའི་རྩེ་བརྒྱ་སྙིམ་པ་ན། །འཛིན་མཁས་གྲགས་པའི་མུ་ཁྱུད་ལྷ་ཡི་
མགོན། །ཞེས་ལྔ་པ་ཆེན་པོས་རྫས་ནི་བདག་པོ་གང་ལ་དབང་བའམ་བདོག་པའི་
དངོས་པོ་ཞིག་ལ་རྫས་ཞེས་འདོད་ཕྱིར། སྐབས་འདིའི་དཔེར་བརྗོད་ལའང་བདག་
པོ་དབང་ཕྱུག་ལ་དབང་བའི་རྫས་ཁང་བཟང་སོགས་བཞག་ཡོད།
བོད་མཁས་པས། ཤེས་རབ་རལ་གྲི་འབར་བའི་མཚོན་ཕྱིར་ཞིང་། །ཨུཏྤལ་
ལྟེ་བར་སྙོམས་ཞུགས་གླེགས་བམ་འཆང་། །མཐིང་སྔོན་ཟུར་ཕུད་ལྔ་བཅིངས་
རིན་པོ་ཆེའི། །རྒྱན་ལྡན་བསྟན་པའི་འཁོར་ལོ་ཞིང་འདིའི་དཔལ། །ཞེས་རལ་



སྙན་ངག་གི་སྐོར།
གྲི་དང་གླེགས་བམ། རིན་པོ་ཆེའི་རྒྱན་དང་ལྡན་པའི་ཟུར་ཕུད་ལྔ་བཅས་རྗེ་བཙུན་
འཇམ་དབྱངས་ལ་ལྡན་པའི་རྫས་དེ་དག་གིས་ཁྱད་གཞི་རྗེ་བཙུན་འཇམ་པའི་
དབྱངས་གསལ་བར་བསྟན་ཡོད། དེའི་ཕྱིར་འདིའི་རྫས་ཀྱང་འཇིག་རྟེན་འདིར་
གཅིག་རང་ལས་མེད་པའི་ལྷ་བྱེ་བྲག་པ་ལྟ་བུ་མིན་པར་དེའི་བདག་ཏུ་བཟུང་བའི་
རལ་གྲི་སོགས་ལྡན་རྫས་ལྟ་བུ་ཡིན་པར་སྣང་ཡང་། དོན་དངོས་ཚངས་བཞད་
དུ་བོད་མཁས་ཀྱིས་རྫས་རང་བཞིན་བརྗོད་པའིརྩ་བའི་དཔེར་བརྗོད་ཀྱི་རྫས་དེ་
དབང་ཕྱུག་ལ་ངོས་འཛིན་པར་གསུངས་ཀྱང་། བོད་མཁས་རང་གི་འགྲེལ་པར་
རྫས་ཐོག་མའི་གསལ་བྱེད་སྐབས་དབང་ཕྱུག་རྫས་སུ་འདོད་པ་གསལ་བར་མཛད་
པ་མ་གཏོགས། རང་བཞིན་བརྗོད་པའི་རྫས་དབང་ཕྱུག་ལ་འདོད་མིན་གྱི་གསལ་
ཁ་གནང་མེད། །
འབྲུག་ཁམས་སྤྲུལ་གྱིས། རྩོད་པའི་དུས་འདིར་བདུད་བཏུལ་ནས། །མངོན་
པར་སངས་རྒྱས་ཆོས་འཁོར་བསྐོར། །བསྟན་པས་འཇིག་རྟེན་གསལ་མཛད་
པའི། །སྟོན་པ་ཤཱཀྱ་སེངྒེའོ། །ཞེས་སངས་རྒྱས་ལ་ལྡན་པའི་རྫས་སོགས་གང་
ཡང་མ་བརྗོད་པར་འཇིག་རྟེན་འདིར་གཅིག་ལས་མེད་པའི་སྟོན་པ་ཤཱཀྱ་ཐུབ་པ་
རྫས་ལ་བཞག་ཡོད། འདིའི་དཔེར་བརྗོད་འཇོག་ཚུལ་གཞན་དང་མི་འདྲ་བའི་
ཁྱད་ཆོས་ལྡན་ཞིང་དབང་ཕྱུག་རྫས་སུ་འདོད་མཁན་རྣམས་ཀྱི་དཔེར་བརྗོད་ཡག་
ཤོས་ལྟ་བུར་སྣང་། གཞན་འགྲེལ་སྟངས་མི་འདྲ་བ་ཙམ་ལས་དབང་ཕྱུག་རྫས་
སུ་འདོད་མིན་གཉིས་ཀས་དཔེར་བརྗོད་འདྲ་མཚུངས་སུ་བཀོད་འདུག
བསེ་ཚང་གིས། མཐོན་མཐིང་རལ་བའི་ལན་བུ་རླུང་གིས་སྐྱོད། །བཅུ་



དཔྱད་རྩོམ་ནོར་བུའི་ཕྲེང་བ།
དྲུག་གཞོན་ནུའི་སྒེག་འཆང་ལུས་ཕྲའི་གཟུགས། །འཇམ་མཉེན་ཕྱག་སོར་རྩེ་
ན་ཏམ་བུ་རས། །སྙན་པའི་དབྱངས་འཁྲོལ་ཚངས་སྲས་ངག་གི་ལྷ། །ཞེས་
རྫས་ལ་ལྡན་རྫས་འདོད་པ་བཞིན་སྐབས་འདིའི་རྫས་ལའང་རླུང་གིས་སྐྱོད་པའི་
རལ་བ་དང་ཕྱག་གི་ཏམ་བུ་ར་སོགས་རྫས་ལ་བཞག་ཡོད། སྤྱིར་དཔེར་བརྗོད་
འཇོག་སྟངས་འདི་འདྲའིརིགས་ནི་ཆོས་ཅན་གྱི་དངོས་པོ་དེ་ལ་བྱེ་བྲག་གི་དབྱེ་
བ་མེད་པར་འཇིག་རྟེན་འདིར་གཅིག་རང་ལས་མེད་པའི་དངོས་པོ་ལ་རྫས་ཞེས་
འདོད་མཁན་དང་། དེ་ལས་ལྡོག་སྟེ་གང་ཟག་གང་ཞིག་གིས་བདག་ཏུ་བཟུང་
བའམ་དེ་ལ་བདོག་པའི་དངོས་པོ་རྫས་སུ་འདོད་པའི་ཕྱོགས་གཉིས་ཀའི་ཐུན་མོང་
གི་དཔེར་བརྗོད་ལྟ་བུར་གྱུར། འདོད་ཚུལ་གཉིས་ཀའི་རྫས་ནི་དཔེར་བརྗོད་
དེ་ཚོའི་ནང་འདུས་ཤིང་གསལ་བར་ཡོད། དེས་ན་རང་བཞིན་བརྗོད་པའི་དཔེར་
བརྗོད་རེ་གཉིས་འདིར་དཔེ་མཚོན་ཙམ་དུ་བཀོད་པ་འདིས་རྒྱན་གཞན་དང་གཞན་
པའི་སྐབས་ཀྱི་རིགས་སོགས་ཀྱི་འདོད་ཚུལ་ཤེས་ནུས་པས་འདིར་དེ་ཙམ་གྱིས་
མཇུག་བསྡུ་བར་བྱའོ། །
འདིར་བདག་གིས་གང་བརྗོད་པ་ཀུན་རང་ཉིད་ཀྱི་བློ་ངོར་གོམས་འདྲིས་
དང་། རྩོམ་འབྲིའི་བྱ་བ་ལ་ཞུགས་པར་འདོད་པའི་ལས་དང་པོ་ཞིག་གི་ངེས་གཏན་
མེད་པའི་ཁྱར་ཁྱོར་གྱི་གོམ་ཁས་ཕབ་པའི་སུག་རྗེས་ཤིག་ཡིན་ཕྱིར། ཚིག་དོན་
སོགས་གང་གི་ཕྱོགས་ནས་བལྟས་ཀྱང་རྡོ་ཆག་བཙན་སྒྲིག་བྱས་པ་ལྟ་བུ་ལས་མ་
འདས་ན། དཔྱོད་ལྡན་དག་གིས་ཡོ་བསྲང་དང་དགོངས་ཆར་ལྷུག་སྩོལ་གནང་
རྒྱུའི་རེ་འདུན་ཡོད། །
66



སྙན་ངག་གི་སྐོར།
སྙན་ངག་གི་དོན་རྒྱན་སོ་ལྔ་ལས་སྦྱར་རྒྱན་གྱི་སྐོར་ལ་བསམ་
(སྟག་ཚང་ལྷ་མོ་ཀིརྟིའི་དགོན།）
ཐོག་མའི་གཏམ།
༄༅།། སྐྱེ་འགྲོའི་བསོད་ནམས་ཀྱི་སྟོབས་ལས་གྲུབ་པའི་རྫས་འགྱུར་གྱི་དུས་
རབས་འདིར། སྐྱེ་འགྲོ་ཀུན་གྱི་གཞི་རྩའི་བཟང་སྤྱོད་ཀྱི་འོད་སྣང་མཐའ་དག་
ཡལ་ཏེ་མགོ་བདེ་དྲན་འཕྲུལ་གྱི་སྨག་རུམ་འཐིབས་པའི་དུས་ངན་འདིར། བསིལ་
ལྡན་ལྗོངས་སུ་ཀླ་ཀློའི་དཔུང་གིས་གཏོར་བརླག་བློ་ཡུལ་ལ་མི་ཤོང་བ་ཞིག་བཏང་
བའི་བྱས་འབྲས་ཀྱིས་བོད་ཀྱི་སྐད་ཡིག་དང་རིག་གཞུང་གོམས་གཤིས་སོགས་
ཀྱི་བང་མཛོད་གྲངས་མེད་གཏོར་གཤིག་དང་བོར་བརླག་ཏུ་སོང་བ་སོགས་བོད་
ཀྱི་སྐད་ཡིག་རིག་གཞུང་རྩ་བརླག་ཏུ་འགྲོ་བར་ཉེ་བའི་སྐབས། བོད་མི་རིགས་
དང་རིག་གཞུང་ལ་གཅེས་པའི་མཁས་དབང་རྣམས་ཀྱི་ལྷག་བསམ་སྨྲ་མེད་ཀྱིས་
ཐབས་ཤེས་ཡོད་དགུ་རྩལ་སྤྲུགས་ཀྱིས་བོད་ཀྱི་སྐད་ཡིག་དང་རིག་གཞུང་གོམས་
གཤིས་སོགས་གནས་ཐབས་སུ་རང་གི་བློ་གྲོས་ཀྱི་ནུས་རྩལ་གང་ཡོད་ཀྱིས་རིག་
དང་། བོད་གཞུང་དཀའ་གནད་ཁག་ལ་འགྲེལ་པ་འགྲེལ་བཤད་གཟབ་རྒྱས་གནང་
སྟེ་བོད་མི་རིགས་ཀྱི་སོན་རྩ་རྣམས་ལ་གསུང་རྩོམ་རི་རབ་ཀྱི་གཏོས་དང་མཉམ་



དཔྱད་རྩོམ་ནོར་བུའི་ཕྲེང་བ།
པ་ལྟ་བུ་བཞག་པའི་བཀའ་དྲིན་གྱིས་འཛམ་གླིང་འདིར་ཀུན་གྱིས་ཡིད་སྨོན་དང་
བསྟོད་བསྔགས་ཀྱི་ཡུལ་དུ་གྱུར་ཡོད། གཞན་ཡང་། ལོ་རབས་བརྒྱད་ཅུ་པའི་
དུས་བོད་ཀྱི་གསར་བྱུང་མཁས་དབང་རྣམས་ཀྱིས་རྣམ་དཔྱོད་ཀྱི་རྩལ་ལ་བརྟེན་
ནས་རྒྱ་ནག་དམར་པོའི་བཙན་འོག་ནས་དུས་རབས་དང་མཐུན་པའི་གསར་རྩོམ་
གྱི་ལམ་ལ་ཞུགས་ཏེ་རིག་གནས་གསར་བརྗེ་ཡི་རླུང་འཚུབ་འོག་ནས་བོད་མི་
རིགས་རིག་གཞུང་དང་བཅས་པ་བསྐྱབས་ཏེ་དུས་རབས་ཉེར་གཅིག་པའི་འཛམ་
གླིང་རིག་གནས་ཀྱི་གྲལ་དུ་ཚུད་པར་བྱས། རང་ཉིད་བོད་མི་ཞིག་ཡིན་པའི་ཆ་
ནས་རིན་ཐང་གཞལ་མེད་ཀྱི་སྐད་ཡིག་རིག་གནས་དེ་ལ་ཞབས་འདེགས་བསྒྲུབ་
ཕྱིར་རང་ནུས་གང་ཡོད་ཀྱིས་སྙན་གཞུང་མེ་ལོང་ལས་བསྟན་པའི་དོན་རྒྱན་སོ་
ལྔའི་ཡ་གྱལ་སྦྱར་རྒྱན་དེ་ཉིད་བོད་ཀྱི་སྤྱི་ཚོགས་ཁྲོད་ཕན་ནུས་ཇི་ལྟར་ཐོན་ཡོད་
མེད་སྐོར་ལ་གླེང་སློང་རགས་ཙམ་བྱ་འདོད་བྱུང་། དེ་ལ་ཐོག་མར་མཚན་ཉིད་
དང་། དེའི་ཐུན་མོང་མ་ཡིན་པའི་ཁྱད་ཆོས་དང་། ནང་གསེས་ཀྱི་དབྱེ་བ་ཁག་
ལ་གཞུང་གཞན་གྱི་བཞེད་པ་ཁག་མི་འདྲ་བ་རྣམས་བཀོད་པ་དང་། རང་གི་ལྟ་
ཚུལ་བཅས་ས་བཅད་མི་འདྲ་བ་བཞིའི་ཐོག་ནས་བརྗོད་ཁུལ་བྱས་ཡོད། སྦྱར་
རྒྱན་གྱི་རིག་པའི་རྣམ་གཞག་བོད་ལ་ཡོད་མེད་དང་བོད་མི་རིགས་ཀྱི་སྐད་ཡིག་
རིག་གཞུང་གོམས་གཤིས་སོགས་དང་མཐུན་མིན་གཙོར་བྱས་ཏེ་གླེང་ཡོད།
འདིའི་སྐོར་ལ་སྔོན་བྱོན་མཁས་དབང་རྣམས་ཀྱིས་རོ་འཛིན་གྱི་གར་སྟབས་བསྒྱུར་
མ་མྱོང་ལ། གསར་བྱུང་རྩོམ་པ་པོ་རྣམས་ཀྱི་དཔྱད་གཞིའི་ནོར་བུ་ཞིག་ཏུ་མ་
གྱུར་པས་ཟུར་བལྟས་ཡིག་ཆ་ཁག་ཧ་ཅང་དཀོན། ཕྲན་གྱིས་ཟུར་བལྟས་ཡིག་



སྙན་ངག་གི་སྐོར།
ཆ་ཁག་ནི་སྔ་འགྲེལ་གྱི་སྙན་གཞུང་ཁག་ལས་གཞན་མ་མཐོང་ཡང་། དེ་དག་
གི་ནང་དུ་སྦྱར་རྒྱན་གྱི་ནང་གསེས་དབྱེ་བ་ཁག་ལ་བཞེད་ཚུལ་མི་འདྲ་བ་ལས་སྤྱིའི་
ཆ་ནས་བཞེད་ཚུལ་མི་འདྲ་བ་མི་སྣང་། དེ་འདྲ་ཡིན་དུས་རང་བློར་གང་འཆར་
དེ་དག་ཡི་གེར་བཀོད་དེ་བརྗོད་པ་ཡིན་པས་ནོར་འཁྲུལ་མང་བར་མ་ཟད། ཕྲན་
ལ་ལྟ་རྒྱ་ཆུང་ཞིང་། ཐོས་རྒྱ་དེ་བས་ཀྱང་ཞན་པས་ཀློག་པ་པོ་རྣམས་ཀྱི་འདོད་
བློ་ཁེངས་པ་ཞིག་ཡོང་ཐབས་བྲལ་བས་བདག་གིས་ཁྱེད་ཅག་ལ་སྙིང་ཁུང་རུས་
པའི་གཏིང་ནས་དགོངས་དག་ཞུས་པ་དང་ཆབས་ཅིག་རྩོམ་ཡིག་འདིའི་མགོ་མཇུག་
བར་གསུམ་ཀུན་ལ་ནོར་འཁྲུལ་མང་བས་བློ་གྲོས་ཀྱི་མཁྱེན་རྒྱ་ཡངས་པ་རྣམས་
ཀྱིས་ནོར་བཅོས་ཡོ་བསྲང་ཡོང་བའི་རེ་སྐུལ་ཞུ།
དང་པོ། སྦྱར་རྒྱན་གྱི་གོ་དོན་ནི། །
རྩ་བ་ལས། སྦྱར་བ་གཟུགས་གཅིག་ལྡན་པའི་ཚིག །དུ་མའི་དོན་ཅན་ཉིད་དུ་
འདོད། །
ཅེས་གསུངས་པ་ལྟར། རྗོད་བྱེད་ཚིག་གི་སྒྲ་གཟུགས་གཅིག་ཅིང་སྒྲ་དོན་
གང་རུང་མཚུངས་པའི་སྒོ་ནས་བརྗོད་བྱའམ་སྦྱར་གཞི་དངོས་པོ་མི་འདྲ་བ་གཉིས་
སམ་དུ་མ་ལ་སྦྱར་ཆོས་ཀྱི་རྣམ་གྲངས་དུ་མས་ཕན་ཚུན་མཚུངས་པར་སྦྱོར་བའི་
རྒྱན་ཞིག་ལ་ཟེར། སྦྱར་རྒྱན་གྱི་མཚན་ཉིད་འཇོག་པའི་སྐབས་གནའ་དེང་གི་
མཁས་དབང་རྣམས་ལ་བཞེད་ཚུལ་མི་འདྲ་བ་མེད་ཀྱང་། སྦྱར་རྒྱན་གྱི་དབྱེ་བའི་
སྐབས་བཞེད་ཚུལ་མི་འདྲ་བ་འགའ་ཤས་བྱུང་བ་དེ་དག་འོག་ནས་རིམ་བཞིན་
འགོད། སྐབས་འདིར་རྩ་བའི་མཚན་ཉིད་ཀྱིས་འཐུས་པར་བྱས་ཡོད།



དཔྱད་རྩོམ་ནོར་བུའི་ཕྲེང་བ།
གཉིས་པ། སྦྱར་རྒྱན་གྱི་ཁྱད་ཆོས་ཁག་ནི།
༡༽ ཚིག་གཅིག་དོན་མི་འདྲ་བ་དུ་མ་འཇུག་པ་ནི། ཁྱད་གཞིའམ་
སྦྱར་གཞི་དངོས་པོ་གཉིས་ཁྱད་ཆོས་སམ་སྦྱར་ཆོས་དུ་མ་ལ་འཇུག་པ།
༢༽ ཚིག་གི་གཅོད་མཚམས་ཀྱི་ཐོག་ནས་དོན་འདྲ་བ་དུ་མ་ལ་འཇུག་
པ་སོགས་འཇུག་ཚུལ་མི་འདྲ་བའི་དབྱེ་བ་དུ་མ་ཡོད་པ་སོགས་རྒྱན་འདི་ཉིད་ཀྱི་
ཁྱད་ཆོས་ཁྱད་པར་བ་ཡིན། དཔེར་ན། རཱ་ཛཱ་ཞེས་པ་རྒྱལ་པོ་དང་ཟླ་བ་གཉིས་
ལ་འཇུག་པ་སྒྲ་སྦྱར་བྱས་པའི་ཁྱད་པར་དང་། གདུང་བ་སེལ་བ་དང་བདེ་བ་སྐྱེད་
བ་གཉིས་ལ་རེ་རེ་བཞིན་འཇུག་པ་ལྟ་བུ་སྦྱོར་ཚུལ་གྱི་རིག་པའི་རྣམ་གཞག་ཁྱད་
པར་ཅན་འདི་ཉིད་འཕགས་ཡུལ་དུ་དར་ཁྱབ་ཆེ་བ་སྔོན་བྱོན་མཁས་དབང་རྣམས་
དང་དགེ་བའི་བཤེས་གཉེན་རྣམས་ཀྱིས་གསུངས་པ་བཞིན་དེ་ལྟར་ལགས།
གསུམ་པ། སྦྱར་རྒྱན་གྱི་ནང་གསེས་ཁག་གི་བཞེད་ཚུལ་མི་འདྲ་བ་ནི།
སྦྱར་རྒྱན་ལ་སྤྱིའི་ཆ་ནས་སྔོན་བྱོན་མཁས་དབང་རྣམས་ལ་བཞེད་ཚུལ་མི་
འདྲ་བ་མེད་ཀྱང་། རྒྱན་རང་ཉིད་ཀྱི་ནང་གསེས་དབྱེ་བའི་སྐབས་སྔོན་བྱོན་སྙན་
འགྲེལ་མཁན་པོ་རྣམས་ཀྱི་བཞེད་ཚུལ་མི་འདྲ་བ་དུ་མ་བྱུང་བ་དེ་དག་ང་ཚོ་གསར་
སློབ་རྣམས་ལ་གོ་རྟོགས་སེལ་ཕྱིར་རེ་ཟུང་ཞིག་འདིར་བཀོད་ཡོད། །
༡༽ ཚིག་ཐ་དད་མིན་པའི་སྦྱར་བའི་སྐབས། རིན་སྤུངས་པ་དང་
ཀུན་གཟིགས་ལྔ་པའི་འགྲེལ་པར་རྒྱལ་པོ་ཞེས་པ་སྦྱར་ཆོས་གྲས་སུ་བཞག་བོད་
མཁས་དང་འབྲུག་སྤྲུལ་འཇུ་མི་ཕམ་རྣམས་ཀྱིས་སྦྱར་གཞིར་གསུངས།
10



སྙན་ངག་གི་སྐོར།
༢༽ ཐ་དད་ཚིག་འདྲའི་སྦྱར་བའི་སྐབས། སྒྲ་གཟུགས་གཅིག་ལ་
གཅོད་མཚམས་ཀྱི་དབང་གིས་དོན་ཐ་དད་པ་གཉིས་སྟོན་པ་ཡིན་པས་རྩ་བའི་དཔེར་
བརྗོད་དུ་སྒྲ་གཅིག་ལ་དོན་ཐ་དད་པའི་འགྱུར་གཉིས་བྱུང་ཡོད། དེ་ལ་སྔོན་བྱོན་
སྙན་འགྲེལ་མཁན་པོ་རིན་སྤུངས་པ་དང་ལྔ་པ་ཆེན་པོ། བོད་མཁས་དང་འབྲུག་
སྤྲུལ་འཇུ་མི་ཕམ་སོགས་མཁས་དབང་རྣམས་ཀྱིས་རྩ་ཚིག་གི་ཚིགས་བཅད་གོང་
འོག་ལ་འགྲེལ་མི་འདྲ་བ་དུ་མ་ཡོད། །
༣༽ བྱ་བ་ཐ་དད་མིན་པའི་སྦྱར་བའི་སྐབས། སྦྱར་གཞི་མིག་དང་
ཕོ་ཉ་མོ་གཉིས་ཀས་མཛའ་བོ་འགུག་པའི་བྱ་བ་གཅིག་བྱས་པས་བྱ་བ་ཐ་དད་མིན་
པའི་སྦྱར་བ་སྟེ་འཁྱོག་པོར་སྒྲ་སྦྱར། ཡིད་འོང་གི་རང་བཞིན་དོན་སྦྱར་སོགས་
བོད་མཁས་དང་ཁམས་འགྲེལ་གཉིས་མཐུན་ལ། འགྲེལ་པ་གཞན་རྣམས་སུ་དེ་
དག་སྒྲ་དོན་གང་ལ་སྦྱར་བའི་གསལ་ཁ་མ་མཆིས་པས་དཔྱད་གཞིའི་ཚུལ་དུ་བཀོད་
པ་ཡིན་པས་ཀུན་གྱིས་གཟིགས་པར་འཚལ།
༤༽ བྱ་བ་འགལ་མིན་གྱི་སྦྱར་བའི་སྐབས། རིན་སྤུངས་པ་དང་དགྱེས་
གླུ་བོད་མཁས་དང་ཁམས་འགྲེལ་སོགས་ཀྱི་གསུང་ཚུལ་མི་འདྲ་བ་དང་།
༥༽ འགལ་བའི་ལས་ཅན་གྱི་སྦྱར་བའི་སྐབས། རིན་སྤུངས་པའི་
རྗེས་འབྲངས་༧རྒྱལ་དབང་དང་བོད་མཁས་འཇུ་མི་ཕམ་སོགས་ཕྱོགས་གཅིག་
དང་། འབྲུག་སྤྲུལ་གྱིས་རྒྱ་འགྲེལ་གཉིས་ལས་དེ་ལྟར་མ་འཆད་པའི་བཞེད་ཚུལ་
མི་འདྲ་བ་སོགས་སྔོན་གྱི་མཁས་དབང་རྣམས་ཀྱིས་དུ་མ་གསུངས་ཡོད་ཀྱང་། ཕྲན་
གྱིས་རེ་འགའ་ཞིག་ལས་འགོད་མ་ཐུབ་པས་དགོངས་སེལ་དང་བཅས་གཞུང་གཞན་
71



དཔྱད་རྩོམ་ནོར་བུའི་ཕྲེང་བ།
ལས་ཤེས་པར་བྱའོ། གོང་གི་བཞེད་པ་ཁག་དེ་དག་འཕགས་ཡུལ་ཀིརྟིའི་བྱེས་
པ་གྲྭ་ཚང་གི་རིག་གནས་སློབ་དཔོན་ཆེན་མོ་རྒན་དཀོན་མཆོག་འཇིགས་མེད་
མཆོག་གིས་ལྗགས་རྩོམ་མཛད་པའི་སྙན་ངག་གི་བཞེད་མཚམས་སྙན་ངག་སྨྲ་བའི་
འཇུག་ངོགས་ལས་བཏུས་ཏེ་བཀོད་པ་ཡིན་པས་དེར་གཟིགས་པར་འཚལ།
བཞི་པ། རང་གི་ལྟ་ཚུལ་གླེང་བ། །
༡༽ འདིའི་སྐབས་གང་གླེང་བར་བྱ་བའི་རྒྱན་དེ་ཉིད་བོད་ལ་ཡོད་
མེད། ༢༽ དེ་ཉིད་ཡུལ་གོམས་གཤིས་ལུགས་དང་མཐུན་མིན། ༣༽ དེ་
ཉིད་ཀྱིས་ཕན་འབྲས་ཇི་ལྟར་ཡོད་མེད་ཀྱི་ཐོག་ནས་བརྗོད་འདོད་བྱུང་།
༡༽ སྦྱར་རྒྱན་གྱི་རིག་པའི་རྣམ་གཞག་དེ་བོད་ལ་ཡོད་མེད་ཀྱི་སྐོར་ནི།
སྤྱིར་བོད་ལ་སྐད་ཡིག་དང་རིག་གཞུང་ཕུན་སུམ་ཚོགས་པ་ཞིག་ཡོད་པ་འདི་བོད་
མི་རིགས་ཀྱི་གཟི་བརྗིད་བླ་མེད་ཅིག་ཡིན་ཡང་བོད་ཀྱི་རིག་གཞུང་གི་འབྱུང་ཁུངས་
འཕགས་ཡུལ་ཡིན་པས་རྩམ་དྲི་འཐུལ་བའི་བོད་ཀྱི་རིག་གཞུང་ཞིག་ཤིན་ཏུ་འཇོག་
པར་དཀའ། ༡ དེ་འདྲ་ཡིན་དུས་སྦྱར་རྒྱན་གྱི་རིག་པའི་རྣམ་གཞག་དེ་སྙན་
ངག་མེ་ལོང་མ་བོད་བསྒྱུར་མ་མཛད་པའི་གོང་བོད་ལ་སྦྱར་རྒྱན་གྱི་རིག་པའི་གཞུང་
ལུགས་མེད་པར་མ་ཟད་སྙན་ངག་གི་གཞུང་ལུགས་ཚད་ལྡན་ཞིག་ཀྱང་མེད་པ་
རེད། ༢ དེ་འདྲ་ཡིན་དུས་ཕྱིས་སུ་སྙན་ངག་མེ་ལོང་མའི་གཞུང་དེ་དུས་རབས་
བཅུ་གསུམ་པའི་སྐབས་ས་སྐྱ་ནས་བོད་ཀྱི་ལོ་ཙཱ་བ་ཤོང་སྟོན་རྡོ་རྗེ་རྒྱལ་མཚན་
གྱིས་བོད་བསྒྱུར་ཐོག་མར་མཛད་པ་ནས་བཟུང་རིམ་བཞིན་རྒྱན་འདི་དར་བ་ཞིག་
རེད། ༣ དེ་འདྲ་ཡིན་དུས་བོད་ལ་དུས་རབས་བཅུ་གསུམ་པའི་ཡར་སྔོན་བོད་
12.



--
-
-
སྙན་ངག་གི་སྐོར།
ལ་སྙན་ངག་གི་རིག་པའི་གཞུང་ལུགས་མེད་པ་འདིས་སྦྱར་རྒྱན་གྱི་རིག་པའི་གཞུང་
ལུགས་དེ་ཡང་བོད་ལ་མེད་པ་གསལ་པོར་བསྟན་ཡོད། གཞན་ཡང་། བོད་ལ་
རང་ཆས་སུ་ཡོད་པའི་སྐད་ཡིག་དང་ཡུལ་གོམས་གཤིས་ལུགས་སོགས་གང་ལ་
དཔྱད་ཅིང་དེ་དང་རིགས་མཐུན་གྱི་རིག་གཞུང་དང་གོམས་གཤིས་སོགས་མེད་
པར་གསལ་པོར་རྟོགས་ནུས། རྒྱུ་མཚན་ནི་ལོ་ཙཱ་བ་རྣམས་ཀྱིས་ཐོག་མར་སྙན་
ངག་གི་གཞུང་ལུགས་སྒྱུར་སྐབས་སྦྱར་རྒྱན་མ་གཏོགས་གཞུང་ཚན་གཞན་རྣམས་
བསྒྱུར་ཏེ་སྦྱར་རྒྱན་མ་བསྒྱུར་པར་རང་སོར་འཇོག་དགོས་བྱུང་བ་འདིས་བོད་
ལ་སྦྱར་རྒྱན་གྱི་རིག་པའི་གཞུང་ལུགས་མེད་པར་བསྟན་པ་མ་ཡིན་ནམ་ཀུན་ཀྱིས་
དཔྱད་པར་འཚལ།
༢༽ འཕགས་བོད་གཉིས་ཀྱི་རིག་གཞུང་དང་ཡུལ་གོམས་གཤིས་ལུགས་
ཀྱི་ཆ་ནས་མཐུན་མིན་སྐོར་ནི། སྤྱིར་འཕགས་བོད་མི་རིགས་ཐོག་མར་བྱུང་
ཚུལ་གྱི་ཆ་ནས་མི་འདྲ་བར་མ་ཟད་རྒྱ་གར་གྱི་མི་རིགས་ཐོག་མར་བྱུང་བའི་ལོ་
རྒྱུས་འཛམ་གླིང་དུ་ཡོངས་གྲགས་ཡིན་ཡང་། གངས་ཁྲོད་དུ་གནས་པའི་བོད་
མི་རིགས་འདི་ཡང་བྱུང་སྔ་བ་ཞིག་མིན་ཡང་ཕྱིས་སུ་བྱུང་བ་མིན་པ་དེང་དུས་
ཚན་རིག་གི་མཁས་དབང་དམ་པ་རྣམས་ཀྱིས་དངོས་ཡོད་ཀྱི་ཆ་ནས་བདེན་པ་ར་
སྤྲོད་བྱས་ཡོད། རླབས་ཆེན་གྱི་མི་རིགས་འདི་གཉིས་ཚ་གྲང་གི་འགལ་ཟླའི་
ཡུལ་ལུང་ཞིག་ལས་འཚར་ལོངས་བྱུང་བའི་རིགས་རྒྱུད་མི་འདྲ་བ་འདི་གཉིས་
ལོ་བརྒྱ་ཕྲག་དུ་མའི་སྔོན་ནས་ཕན་ཚུན་བར་འབྲེལ་བ་ཡོད་པ་ལོ་རྒྱུས་དེབ་ཐེར་
ལས་གསལ་ཡང་། དེ་གཉིས་ལ་སྐད་ཡིག་དང་ཡུལ་གོམས་གཤིས་ལུགས་མི་



་
དཔྱད་རྩོམ་ནོར་བུའི་ཕྲེང་བ།
འདྲ་བར་ཐ་དད་ཡིན་པ་ཀུན་གྱིས་ཤེས་གསལ་ལྟར་རེད། སྤྱིར་རྒྱལ་ཁབ་དང་
མི་རིགས་ཕན་ཚུན་བར་འབྲེལ་བ་བྱ་ཚུལ་སྣ་ཚོགས་ཡོད་ཀྱང་སྐབས་འདིའི་འབྲེལ་
བ་ནི། འཕགས་བོད་བར་ཆོས་དང་རིག་གཞུང་གི་ཐོག་ནས་ཕན་ཚུན་འབྲེལ་
བ་བྱུང་བ་ཞིག་ལས་དཔལ་འབྱོར་དང་དམག་ཤུགས་སོགས་ཀྱི་བཙན་འཛུལ་ལ་
བརྟེན་ནས་བྱུང་བ་ཞིག་མིན་པས་བོད་ཀྱི་སྐད་ཡིག་དང་ཡུལ་གོམས་གཤིས་ལུགས་
སོགས་ཡོད་དོ་ཅོག་དེ་ལ་བརྟེན་ནས་བྱུང་བ་མིན་པར་གསལ། གངས་ཁྲོད་ནས་
བྱུང་བའི་བོད་མི་རིགས་ཐོག་མར་བྱུང་བ་ནས་བཟུང་སྐད་ཡིག་དང་ཡུལ་གོམས་
གཤིས་ལུགས་སོགས་བྱུང་ཡང་འཐུས་འཚང་ཞིག་བྱུང་མེད་པ་ཧ་ཅང་གསལ།
ཕྱིས་སུ་བོད་ལ་འཕགས་ཡུལ་ནས་རིག་གཞུང་འཐུས་ཚང་ཞིག་བྱུང་བ་འདིས་
འཕགས་བོད་བར་རིག་གཞུང་གི་ཆ་ནས་མཐུན་ལམ་གསར་པ་ཞིག་ཆགས་ཡོད་
པ་རེད།
རྟགས་འཇུག་གི་རྩ་བ་ལས། ཇི་ལྟར་འཇིག་རྟེན་སེམས་ཅན་རྣམས། །ཕུང་
པོ་ཁམས་དང་སྐྱེ་མཆེད་དང་། །གྲུབ་མཐའ་གཞན་ཡང་ཡོད་ན་ཡང་། །རང་
ཉིད་ཀྱིས་ནི་མི་ཤེས་བཞིན། །ཞེས་གསུངས་པའི་སྐབས་ནས་བསྟན་པའི་བསྟན་
བྱའི་གཞུང་དེ་བོད་ལ་རྒྱ་གར་ནས་བྱུང་བ་ཞིག་རེད། ཕུང་པོ་ལྔ་དང་། ཁམས་
དྲུག སྐྱེ་མཆེད་བཅུ་གཉིས། གྲུབ་མཐའ་འདྲ་མིན་ཡོད་པ་དེ་དག་རྒྱུ་གང་ལ་
བརྟེན་ནས་བྱུང་བ་དང་། རྐྱེན་གང་ཞིག་དང་ཕྲད་ནས་འགག་པ་སོགས་ཀྱི་རིག་
པའི་གཞུང་ལུགས་དེ་བོད་ལ་མེད་པ་ཕྱིས་སུ་འཕགས་ཡུལ་ནས་བོད་ལ་དར་བ་
ཡིན་པས་འཕགས་བོད་གཉིས་རིག་གཞུང་གི་ཆ་ནས་མཐུན་ཆ་ཡོད་པ་འདི་རིག་



སྙན་ངག་གི་སྐོར།
གཞུང་སྤྱིའི་ཆ་ནས་བརྗོད་པ་ལས་བྱེ་བྲག་གི་ཆ་ནས་ནམ་ཡང་མཐུན་པར་མི་
སེམས་ཏེ། དཔེར་ན། གནས་ཡུལ་དང་། ཆས་གོས་དང་། ཆས་གོས་གྱོན་
ལུགས། ཟས་རིགས་དང་ཟས་ཟ་སྟངས་སོགས་མི་འདྲ་བའི་ཁྱད་པར་ཧ་ཅང་
མང་པོ་ཡོད་པ་ལས་ཕྲན་གྱིས་རེ་འགའ་ཞིག་དཔྱད་གཞིའི་ཚུལ་དུ་བཀོད་པ་ལས་
དེ་ལས་མང་བ་ད་དུང་ཡོད་པས་དཔྱོད་ལྡན་རྣམས་ཀྱིས་དཔྱད་པར་འཚལ། །
༣༽ སྦྱར་རྒྱན་གྱིས་བོད་ལ་ཕན་འབྲས་ཇི་ལྟར་ཐོན་ཡོད་མེད་སྐོར་ནི།
སྤྱིར་བོད་ལ་སྦྱར་རྒྱན་གྱི་རིག་པའི་རྣམ་གཞག་མེད་ཀྱང་བོད་ཀྱི་ལོ་ཙཱ་བ་རྣམས་
ཀྱིས་འཕགས་ཡུལ་གྱི་བསྟན་བཅོས་གྲགས་ཅན་ཤ་སྟག་བོད་བསྒྱུར་བྱས་པའི་ཁྲོད་
ནས་སྦྱར་རྒྱན་འདི་བྱུང་བ་ཡིན་ཡང་། བོད་ཀྱི་ལོ་ཙཱ་བ་རྣམས་ཀྱིས་སྦྱར་རྒྱན་
གྱི་གཞུང་ལུགས་འདི་བོད་ཀྱི་སྤྱི་ཚོགས་ཁྲོད་དགོས་མཁོ་ཡོད་མེད་སོགས་ལ་
གཟིགས་ཞིབ་གནང་ནས་རྒྱན་དེ་བོད་ཀྱི་སྤྱི་ཚོགས་ཁྲོད་དགོས་མཁོ་ཆེ་བའི་རྒྱན་
ཁྱད་པར་བ་ཞིག་ཡིན་ཟེར་ནས་བསྒྱུར་པ་ཞིག་མིན་པར་རྒྱ་གཞུང་མང་པོ་བསྒྱུར་
སྐབས་བསྒྱུར་བྱའི་གཞུང་དེ་ཉིད་ཆ་ཚང་བའི་ཕྱིར་བསྒྱུར་པ་ཞིག་རེད་སྙམ།
གཞན་ཡང་། གཞུང་ལུགས་དེ་ཉིད་བོད་བསྒྱུར་མཛད་པ་དེ་ཡང་བོད་མི་རིགས་
ཀྱི་སྐད་ཡིག་དང་ཡུལ་གོམས་གཤིས་ལུགས་དང་མཐུན་པའི་བསྟན་བཅོས་ཚད་
ལྡན་ཞིག་བྱུང་མེད་པ་འདི་ལ་བརྟག་ན་གཞུང་ལུགས་དེ་གྲགས་ཅན་ཡིན་པའི་ཆ་
ནས་བསྒྱུར་པ་ལས་བོད་ལ་ངེས་པར་མཁོ་བའི་ཆ་ནས་བོད་བསྒྱུར་མཛད་པ་མིན་
པར་གསལ། དེའི་དབང་གིས་གནའ་དེང་བོད་ཀྱི་མཁས་དབང་ཀུན་གྱིས་རྒྱན་
འདི་སྙན་ངག་གི་གཞུང་ལུགས་ཤིག་བརྩམ་ན་མ་གཏོགས་རྒྱན་འདིས་བོད་ཀྱི་སྤྱི་
འ5



དཔྱད་རྩོམ་ནོར་བུའི་ཕྲེང་བ།
ཚོགས་ལ་ཕན་པའི་སློབ་གསོ་དང་། སྒྱུ་རྩལ་རྩོམ་རིགས། སྙན་ངག་གི་བསྟན་
བཅོས་སོགས་རྩོམ་རིག་གི་གཞུང་ལུགས་གང་ཡང་རྒྱན་འདིའི་བསྟན་དོན་བཞིན་
སྔར་བྱུང་མེད་ལ་མ་འོངས་པར་འབྱུང་མི་སྲིད་པ་ཞིག་རེད་སྙམ། རྒྱུ་མཚན་
ནི། བོད་མི་རིགས་ཀྱི་སྐད་ཡིག་དང་ཡུལ་གོམས་གཤིས་ལུགས། རིག་གཞུང་
སོགས་གང་གི་ཆ་ནས་རྒྱན་དེའི་བསྟན་དོན་དང་མི་མཐུན་པར་མ་ཟད་རིག་པའི་
རྣམ་གཞག་དེ་བོད་མི་རིགས་ཀྱི་སྐད་ཡིག་གོམས་གཤིས་སོགས་དང་ཐ་དད་དུ་
གྱུར་པས་འཕགས་ཡུལ་གྱི་རིག་གཞུང་ལྟ་བུ་ནམ་ཡང་འབྱུང་མི་སྲིད། དེའི་
སྟབས་ཀྱིས་སྦྱར་རྒྱན་གྱི་རིག་པའི་གཞུང་ལུགས་འདིས་བོད་ཀྱི་སྤྱི་ཚོགས་ཁྲོད་
ཕན་འབྲས་གང་ཡང་བྱུང་མེད་པ་རེད། མི་རིགས་གང་ཞིག་གི་སྐད་ཡིག་དང་
རིག་གཞུང་གོམས་གཤིས་སོགས་མི་རིགས་དེ་དང་གདོད་མ་ནས་འབྲེལ་བ་གཏིང་
ཟབ་ཡོད་པ་ཞིག་དགོས་པ་ལས་འབྲེལ་མེད་ཀྱི་རིག་གཞུང་ཞིག་གིས་ཕན་འབྲས་
ཅི་ཡང་མི་འབྱུང་བས་མཁྱེན་རྒྱ་ཡངས་པའི་མཁས་དབང་རྣམས་ཀྱིས་དེ་ལ་བརྟག་
དཔྱད་དང་ཞིབ་འཇུག་རྣལ་མ་ཞིག་བྱ་དགོས་པ་སེམས་སོ། །
མཇུག་གི་གཏམ། དེས་ན་ཕྲན་གྱིས་སྦྱར་རྒྱན་འདི་ལ་བསམ་གཞིགས་
ཕྲན་བུ་བྱ་དགོས་པའི་རྒྱུ་མཚན་ནི། སྙན་ངག་གི་གཞུང་ལུགས་འདི་བོད་བསྒྱུར་
མཛད་པ་ནས་བཟུང་རྒྱན་འདི་བོད་ལ་དར་བ་ཡིན་ཡང་རྒྱན་འདིས་སྙན་གཞུང་
བཞིན་བོད་ལ་ཕན་ཆ་མེད་པར་མཐོང་བས་འདིའི་སྐོར་ལ་གླེང་སློང་བྱ་འདོད་
བྱུང་ཡང་ད་བར་ལྷག་པ་རེད། ད་ལྟ་ཕྲན་གྱིས་བསམ་ཚུལ་ཕྲན་བུ་བརྗོད་ཡོད་
ཀྱང་དེའི་ཀུན་གྱི་འདོད་བློ་ཁེངས་པ་ཞིག་བྱུང་མེད་པ་ཕལ་ཆེར་གསལ་ཡང་ཕྲན་
ར



-
-
--
སྙན་ངག་གི་སྐོར།
གྱི་རེ་འདོད་དེ་མཁྱེན་དཔྱོད་ལྡན་པའི་མཁས་དབང་རྣམས་ཀྱི་སྤྱན་ལམ་དུ་འབུལ་
རྒྱུ་བྱུང་བ་འདི་སྐལ་བཟང་དུས་བཟང་ཞིག་ཏུ་མཐོང་བས་ཁྱེད་མཁྱེན་ལྡན་པ་རྣམས་
ཀྱིས་འདིའི་མགོ་མཇུག་བར་གསུམ་ཀུན་ལ་དགོངས་འཆར་ལྷུག་པོར་ཡོང་བའི་
རེ་འདུད་དང་འབོད་སྐུལ་ཞུ་བཞིན་མཆིས།
ཟུར་མཆན།
༡༽ སྙན་འགྲེལ་མི་འཇིགས་སེངྒེའི་ང་རོ། རིན་སྤུངས་ངག་དབང་འཇིག་གྲགས་ཀྱིས་
བརྩམས་པ།
༢༽ རྒྱན་གྱི་བསྟན་བཅོས་དབྱངས་ཅན་ངག་གི་རོལ་མཚོ། ཁམས་སྤྲུལ་བསྟན་འཛིན་
ཆོས་ཀྱི་ཉི་མས་བརྩམས་པ།
༣༽ སྙན་ངག་མེ་ལོང་གི་དཀའ་འགྲེལ་དབྱངས་ཅན་དགྱེས་གླུ། ༧རྒྱལ་དབང་ལྔ་པ་བློ་
བཟང་རྒྱ་མཚོས་བརྩམས་པ།
༩༽ སྙན་འགྲེལ་དབྱངས་ཅན་དགྱེས་གླུའི་མཆན་འགྲེལ། སྡེ་སྲིད་སངས་རྒྱས་རྒྱ་མཚོས་
བརྩམས་པ།
༥༽ སྙན་ངག་རྩ་འགྲེལ་དཎྜིའི་དགོངས་རྒྱན། བོད་མཁས་པ་མི་ཕམ་དགེ་ལེགས་རྣམ་
རྒྱལ་གྱིས་བརྩམས་པ།
༦༽ མིག་ཡིད་རྣ་བའི་དགའ་སྟོན་ལེགས་བཤད་གཏེར་གྱི་བུམ་བཟང་། གསང་བདག་
རྡོ་རྗེ་ཡིས་རྩོམ་སྒྲིག་བྱས།
༧༽ སྙན་ངག་ལ་འཇུག་ཚུལ་ཚིག་རྒྱན་རིག་པའི་སྒོ་འབྱེད། དུང་དཀར་བློ་བཟང་
འཕྲིན་ལས་ཀྱིས་བརྩམས་པ།
༨༽ ཚངས་སྲས་བཞད་པའི་སྒྲ་དབྱངས། བསེ་ཚང་བློ་བཟང་དཔལ་ལྡན་གྱིས་བརྩམས་



དཔྱད་རྩོམ་ནོར་བུའི་ཕྲེང་བ།
༩༽ སྙན་ངག་གི་བཞེད་མཚམས་སྙན་ངག་སྨྲ་བའི་འཇུག་ངོགས། འབྲིང་བ་དཀོན་མཆོག་
འཇིགས་མེད་ཀྱིས་བརྩམས་པ།
78



ལོ་རྒྱུས་ཀྱི་སྐོར།
འུ་དུམ་བཙན་གྱི་མི་ཚེའི་དོན་
དངོས་ལ་དཔྱད་པ།
དཀོན་མཆོག
(རྔ་པ་ཀིརྟིའི་དགོན།）
༄༅།། འུ་ཅག་གི་ཡབ་མེས་དམ་པ་ཚོས་མི་ལོ་ཁྲི་ཕྲག་གི་ཡར་སྔོན་ཞིག་ནས།
མདོ་དབུས་མཐོ་སྒང་གི་ཡང་རྩེར། ཁྱིམ་གཞིས་བཅས་ཤིང་འཚོ་བ་རོལ་མྱོང་
བའི་དངོས་ཡོད་ཀྱི་བྱུང་བ། ད་ལྟ་མདོ་དབུས་མཐོ་སྒང་ནས་རྙེད་པའི་དངོས་
ཆས་མི་ཉུང་བ་ཞིག་གིས་བདེན་དཔང་ར་སྤྲོད་བྱེད་བཞིན་པ་ལྟར། འུ་ཚོའི་འདས་
ཟིན་པའི་བྱུང་བ་ཆེས་ཆེར་རིང་ཞིང་། འདས་ཟིན་པའི་བྱུང་བའི་ནང་མཚམས་
རེར་འཕེལ་རྒྱས་ཀྱི་རྩེ་མོར་སོན་ཏེ། འཛམ་གླིང་སུམ་གཉིས་ལ་དབང་བསྒྱུར་
པས། མངའ་འབངས་སུ་མ་བསྡུས་པའི་རྒྱལ་ཁམས་མང་པོས་ཀྱང་བཙན་པོ་
དག་གི་དྲག་ཤུགས་དང་། སྟོབས་འབྱོར་གྱི་འཇིགས་ཟིལ་མ་བཟོད་པར།
འཚམས་འཕྲིན་དང་སྐྱེས་བཅས་བསྐུར་དགོས་བྱུང་མྱོང་ལ། མཚམས་རེར་
བཙན་པོའི་གདུང་རྒྱུད་ཀྱིས་བོད་ས་ཡོངས་ལ་མངའ་དབང་བསྒྱུར་པའི་རབས་
ཆད་ཅིང་། གཅིག་སྒྲིལ་གྱི་ནུས་པ་ཤོར་བས་རྒྱལ་ཁམས་སིལ་བུར་འཐོར། དུས་
དེ་ནས་བཟུང་བོད་ཀྱི་མངའ་ཐང་ལོངས་སྤྱོད་ལྟག་ཆུ་ཆད་པའི་རྫིང་བུ་བཞིན་དུ་
གྱུར་ནས་རང་ས་གཞན་ལག་ཏུ་ཤོར་བའི་དེ་རིང་གི་ཉིན་མོའི་བར། ནང་དམེ་
དང་སྡུག་བསྔལ་གོད་ཆག་རྐྱང་རྐྱང་གི་ལོ་དུས་ཤིག་མི་འདོད་བཞིན་དུ་རོལ་དགོས་



དཔྱད་རྩོམ་ནོར་བུའི་ཕྲེང་བ།
བྱུང་ཡོད། སེམས་ཕངས་པ་ཞིག་ལ་ད་དུང་ཡང་། སྡུག་བསྔལ་དང་གོད་ཆག་
མུན་ནག་གི་མཚན་མོ་དེར། རང་དབང་དང་། ཞི་བདེ། འཕེལ་རྒྱས་ཀྱི་འོད་
སྣང་ཞིག་བསུ་ཐུབ་མེད། དེའི་ཕྱིར་ཁུགས་པ་འདིའི་འོག་རོལ་ནས་རང་དབང་
དང་། ཞི་བདེ། འཕེལ་རྒྱས་ཀྱི་འོད་མདངས་བསུ་བའི་རླབས་ཆེ་བའི་ལོ་རྒྱུས་
ཀྱི་ཟིན་ཐོ་ཞིག་མི་ཡུལ་དུ་འཇོག་རྒྱུ་ནི། མི་རབས་གསར་བ་ཚོར་འཁྲི་བའི་བཟློག་
མེད་ཀྱི་འོས་འགན་ཡིན། མི་རབས་གསར་པ་ཚོ་སྒང་པ་བོད་ཀྱི་ད་ལྟ་བའི་ལོ་
རྒྱུས་འཁྲབ་སྟོན་པ་དངོས་དང་། མ་འོངས་པའི་ལོ་རྒྱུས་ཀྱི་ས་བོན་འཇོག་མཁན་
དང་ལོ་རྒྱུས་འཁྲབ་གཞུང་རྩོམ་པ་པོ་གཅིག་ལྕོགས་དེ་ཡིན་པའི་ངེས་ཤེས་སུ་ལའང་
ཡོད་དགོས། སྐབས་སུ་བབ་པ་འདིར་ཡང་འུ་ཚོའི་ལོ་རྒྱུས་ཀྱི་དཀྱོག་མཚམས་
གལ་ཆེན་ཞིག་ཏུ་ངན་དམོད་སྟོང་ཕྲག་གིས་མདུང་རྩེ་གཅིག་ཏུ་གཏོད་ས། བཙན་
པོའི་གདུང་རྒྱུད་ཀྱི་མཐའ་མ་ལྷ་ཡི་སྲས་པོ་བདུད་ཀྱི་མིང་བཏགས་ཅན། འུ་དུམ་
བཙན་གྱི་མི་ཚེའི་དོན་དངོས་ཀྱི་བྱུང་བ་དག་ལུང་རིགས་ཀྱི་རྒྱབ་ལྗོངས་འོག ཕྲན་
ཆུང་བདག་ལ་སྐྱེས་སྦྱངས་ཀྱིས་བགོ་སྐལ་དུ་ཐོབ་པའི་རྣམ་དཔྱོད་ཀྱིས་ས་བཅད་
བཞིས་སྒོ་ནས་གླེང་བར་འདོད།
དང་པོ། འུ་དུམ་བཙན་གྱི་མི་གཤིས་ཀུན་སྤྱོད་སྐོར།
བོད་ཀྱི་རྒྱལ་རབས་ལོ་རྒྱུས་དང་ཆོས་འབྱུང་དག་ལས། དར་མ་འུ་དུམ་
བཙན་གྱི་མི་གཤིས་ཀུན་སྤྱོད་སྐོར་ལ་རང་བློས་སྒྲོ་བཏགས་དང་། ཕྱོགས་གཏོགས་
རིས་བཅད་ཀྱིས་སྡོམ་ཚིག་མང་པོ་ཞིག་བཀོད་ཡོད་མོད་དེ་དག་ལས་གང་ཞིག་
བདེན་མིན་བལྟས་ན། «ཆོས་འབྱུང་མཁས་པའི་དགའ་སྟོན་>ལས། ““གཉིས་



ལོ་རྒྱུས་ཀྱི་སྐོར།
པ་ཁྲི་དར་མ་འུ་དུམ་བཙན་སྡིག་ལ་དགའ་བས་རྗེ་མ་འོས་ཏེ།” ཞེས་དང་།
“བ་གླང་གི་ཤ་ཚུགས་འདྲ་ཞིང་མཁྱེན་པ་ཆུང་ལ་རྒྱུད་གྱོང་བས་འབངས་རྣམས་
ཀྱི་གླང་དར་མ་ཞེས་བཏགས་”ཞེས་དང་། “བོད་རྗེ་ལྷ་བཙན་པོའི་གདུང་རབས་
ཚིག་ཉུང་དོན་གསལ>>ལས། “གནོད་སྦྱིན་དར་མ་འུ་དུམ་བཙན་ཤིང་ལུག་
ལ་སྐྱེས་ནས་ཟླ་བ་གཉིས་ནས་ཡབ་གཤེགས།” ཞེས་དང་། “བོད་རྗེ་ལྷ་བཙན་
པོའི་རིགས་དྲི་མ་མེད་པ་བེའུ་དར་མ་ལ་སླས་ཀྱི་བཙུན་མོ་གཉིས་མངའ་
བའི་” ཞེས་དང་། «སྔོན་གྱི་གཏམ་མེ་ཏོག་ཕྲེང་བ»ལས། “་ཁྲི་དར་
མེ་ཡི་(ནི་) སྡིག་ལ་གླན་(གླེན་)པས་རྒྱལ་སར་མ་བཏོན་”ཞེས་དང་། ལྡེའུ་
ཇོ་སྲས་ཀྱིས། “ རྗེ་སྙན་ཚུད་ལ་དགྱེས་ཤིང་ཞང་བློན་ཁེ་རྔམ་ཆེ་བ་ལྷའི་སྙན་
དུ་སྲིན་གྱི་ཆུ་སོང་””ཞེས་དང་། <<ས་ཆེན་རྒྱལ་རབས་» “བར་བ་གླང་
དར་སྤྲེལ་མགོ་མི་སྡུག་ལ་གླེན་པས་རྒྱལ་སར་མ་བཏོན་”ཞེས་སོགས། འུ་དུམ་
བཙན་གྱི་མི་གཤིས་ཀུན་སྤྱོད་སྐོར་ལ་སྡོམ་བརྒྱབ་ཡོད་པ་དེ་དག་མདོར་བསྡུས་
ད༑ སྡིག་ལ་དགའ་ཞིང་རྣམ་དཔྱོད་ཆུང་བ། བ་གླང་གི་ཤ་ཚུགས་ཅན་རྒྱུད་
མྱོང་བ་ཞིག་ཡིན་པར་གསུངས་པ་དག་ནི། འུ་དུམ་བཙན་གྱིས་བསྟན་པ་བསྣུབས་
རྗེས་ལོ་རྒྱུས་མཁན་པོ་དག་གིས་སྐབས་དེའི་ཁོང་གི་མཛད་སྤྱོད་དང་། དེའི་
རྗེས་འབྲེལ་མི་གཤིས་ལ་སྡོམ་བརྒྱབས་པ་ཞིག་ལས་ཕྱོགས་ཡོངས་དང་ཞིབ་ཆ་
ཅི་བའི་སྡོམ་ཞིག་མ་རེད། ལྷག་ཏུ་སྡིག་ལ་དགའ་བས་རྒྱལ་སར་མ་བསྐོས་གསུང་
པ་ནི་ལོ་རྒྱུས་མཁན་པོ་དག་གིས་ཐུགས་ཉམས་མ་བཞག་པ་ཙམ་ལས། འུ་དུམ་
ཙན་རྒྱལ་སར་བཞུགས་ནས་ལོ་གཉིས་རིང་གཙུག་ལག་ཁང་གསར་བཞེངས་
_81



དཔྱད་རྩོམ་ནོར་བུའི་ཕྲེང་བ།
དང་དགེ་འདུན་པར་འཚོ་བ་སྔར་བཞིན་སྦྱར་བའི་དངོས་ཡོད་ཀྱི་བྱུང་བ་དག འུ་
དུམ་བཙན་སྡིག་ལ་དགའ་བའི་སྒྲུབ་བྱེད་དུ་སུས་ཀྱང་མི་འདྲེན་སྙམ། །
སྤྱིར་ཁོང་རྣམ་དཔྱོད་མེད་ཀྱང་གླེན་པ་ཞིག་ཡིན་ན་སྲིད་ཁྲི་བཟུང་ནས་ལོ་
ངོ་གཉིས་རིང་། མེས་པོ་དག་གི་མངའ་ཐང་སྟོབས་འབྱོར་ལ་ཆག་གྲུམ་མ་ཤོར་
བར་སྔར་བཞིན་འཛིན་སྐྱོང་ཐུབ་ཡོད་པ་ནི། འུ་དུམ་བཙན་རང་གི་རྣམ་དཔྱོད་
དང་འཇོན་ཐང་ལས། སྐབས་དེར་བློ་སེམས་རྩེ་གཅིག་དང་ཤ་ཚ་སྙིང་ཉེ། མཁས་
མཛངས་གཉིས་ལྡན་གྱི་བློན་ཆེན་དང་གཉེན་ཉེ་སུ་ཡང་ཁོང་ལ་སློབ་སྟོན་དཔུང་
རོགས་བྱེད་མཁན་མེད། དེ་དུས་བོད་འབངས་ཀུན་ཁོང་གིས་མཛད་སྤྱོད་ལ་
ཡིད་ཚིམས་ཏེ་སྔར་བཞིན་བོད་ཁམས་བདེ་འཇགས་ཡོང་བ་དང་རྒྱལ་པོའི་སྐུ་
ཚེ་ཡུན་དུ་བརྟན་པ་མངའ་ཐང་རྒྱས་པའི་བསྔོ་སྨོན་ཞུས་པ་འདི་ལྟར། “བཙན་
པོ་ལྷ་སྲས་འུ་དུམ་བརྟན་གྱི་སྐུ་ཡོན་དུ་བསྔོ་བའི་སྨོན་ལམ་གསོལ་བ། ཆགས་
(ཆབ་)འོག་གི་འབངས་ལས་མཆོད་པའི་གནས་སུ་གནང་སྟེ། རང་དབང་བསྐུར་
ནས་མི་མང་པོ་ཐར་པར་བཀྱེ་ཡང་གྲོལ། ཐར་པའི་སྣོད་དུ་འགྱུར་ཞིང་། འགྲོ་
བ་མང་པོ་ལ་ཕན་པ་དང་། བདེ་བའི་དོན་བྱེད་པར་གྱུར་ཅིག བར་ཆད་ཀྱི་བགེགས་
དང་བྲལ་ཏེ། ཚེ་ལ་དབང་ཐོབ་པར་སྨོན་ནོ། གཙུག་ལག་ཁང་དང་མཆོད་རྟེན་
གསར་བརྩིགས་ཤིང་རྙིང་བཅོམས་ཡང་ལྷ་དང་མིའི་མཆོད་པའི་རྟེན་ནམ་ཉི་མ་
དང་ཟླ་བ་ཡོད་ཀྱི་བར་དུ་དམ་པའི་ཆོས་མྱི་འཇིག་ཅིང་གནས་པར་གྱུར་ལ་འགྲོ་
བ་མང་པོའི་བསོད་ནམས་ཀྱི་གཞིར་གྱུར་ཅིག ཕྱོགས་བརྒྱད་ཀྱི་རྒྱལ་པོ་ཐམས་
ཅད་ཀྱང་། བཀའ་འོག་ཏུ་འདུས་པ་དང་། ད་ལྟར་བཞུགས་པའི་སྐུ་འདི་ལ་
82



ལོ་རྒྱུས་ཀྱི་སྐོར།
ལྟས་ངན་སྟོན་པ་དང་། བགེགས་དང་ཕས་ཀྱི་རྒོལ་བ་ཐམས་ཅད་ཀྱིས་མི་ཚུགས་
ཤིང་སྐུ་ཚེ་གཡུང་དྲུང་དུ་བཞུགས་པར་སྨོན་ནོ་”ཞེས་བསྔོ་སྨོན་མཛད་པ་དག་
ལ་གཟིགས་དང་། ང་ཚོས་འུ་དུམ་བཙན་གྱི་མི་གཤིས་ཀུན་སྤྱོད་སྤྱིར་ཐ་ཤལ་
བ་ཞིག་ཏུ་བརྩི་འོས་མིན་ཧ་ཅང་གསལ་བོ་རེད། །
གཉིས་པ། ཁྲི་རལ་བཀྲོངས་དགོས་པའི་རྒྱུ་རྐྱེན་འཚོལ་བ།
དང་པོ་གཞན་ལུགས་ནི། «ཆོས་འབྱུང་མཁས་པའི་དགའ་སྟོན»ལས།
““ཆོས་ཁྲིམས་ཤིན་ཏུ་དམ་པས་བློན་པོ་སྡིག་ལ་དགའ་བ་རྣམས་སྐྱོ་སྟེ་རང་ཅག་
འདི་ཙམ་དུ་གུ་དོག་པ་ཅིས་ལེན་ཟེ་བ་འགའ་ཞིག་གིས་རབ་བྱུང་བ་ལ་སྡང་མིག་
བལྟས་མཛུབ་མོ་ཀེར ཏེ་འདི་རྣམས་ཀྱིས་ལེན་ཟེར་བ་རྒྱལ་པོས་གསན་ནས། དཀོན་
མཆོག་ལ་དེ་ལྟར་བྱེད་པ་མི་རིགས་དེའི་མིག་ཕྱུང་འཛུབ་མོ་ཆོད་ཅེས་བཀའ་བསྩལ་
ཏོ༑ དེ་ནས་ནང་བློན་གདུག་པ་ཅན་འགས་ཆོས་ཁྲིམས་བཤིགས་པར་བགྲོས་
པ་ལ་རྒྱལ་པོ་མ་བཀྲོངས་ན་ཆོས་ཁྲིམས་བཤིགས་པར་མི་ནུས་ཟེར་”ཞེས་བརྒྱུད་
རིམ་དེ་ལྟ་བུ་ཞིག་གི་ཁྲོད་ནས་སྡིག་བློན་འགའ་ཞིག་ལ་ཆོས་ཁྲིམས་བཤིག་པའི་
བསམ་བློ་འཁོར་ཞིང་། ཆོས་ཁྲིམས་བཤིག་དགོས་ན་སྔོན་ལ་རྒྱལ་པོ་མ་བཀྲོངས་
ན་ཆོས་ཁྲིམས་བཤིག་མི་ཐུབ་པའི་གནས་སྟངས་གསལ་པོར་མཐོང་འཕྲལ་རྒྱལ་
པོ་བཀྲོངས་པའི་ཇུས་ངན་རིམ་བཞིན་ལག་བསྟར་བྱས་པ་སོགས་ཁྲི་རལ་བཀྲོངས་
རྐྱེན་གསལ་སྟོན་བྱས་ཡོད་ལ། གང་ཟག་སྒེར་བ་ཁ་ཤས་ཀྱི་རང་བདེའི་དོན་
ཡིན་པའང་གསལ། 《རྒྱ་བོད་ཡིག་ཚང་ཆེན་མོ་>>ལས། ཐུགས་ལ་གདོན་
གསལ་བ་དང་། བློན་པོ་རྒྱལ་ཏོ་རེ་སྟག་སྣ་ཅན་ལ་སོགས་སྡིག་ལ་དགའ་བ་རྣམས་



-
-
--
དཔྱད་རྩོམ་ནོར་བུའི་ཕྲེང་བ།
ཀྱིས་བསྒྱུར་ནས། སྔར་ནུ་བོ་ལ་རྒྱལ་སྲིད་བསྐོས་པའི་སྙིང་ནད་བྱས། བོད་
དུ་སངས་རྒྱས་ཀྱི་བསྟན་པ་བསྣུབས་” ཞེས་བློན་པོ་སྒེར་པ་ཁ་ཅིག་གིས་རང་
འདོད་འགྲུབ་ཕྱིར་སྔར་འུ་དུམ་བཙན་རྒྱལ་སར་མ་བསྐོས་པའི་འཁོན་འཛིན་བེད་
སྤྱད་དེ། འུ་དུམ་བཙན་གཡོ་ཐབས་ཀྱིས་བསླུས་ནས་ཁྲི་རལ་བཀྲོངས་པ་དང་
བསྟན་པ་བསྣུབས་པ་སོགས་ཀྱི་ཚབས་ཆེ་བའི་ལས་ཀ་གང་མང་ཞིག་བྱས་པའི་
གནས་ཚུལ་གསལ་སྟོན་བྱས་ཡོད།
ཁུངས་ལྡན་ཡིག་ཆ་མ་རྙེད་ཀྱང་བཤད་སྲོལ་ཞིག་ལ། ཁྲི་རལ་གྱིས་བོན་
ཆོས་བསྣུབས་པས་བོན་ལ་དགའ་བའི་བློན་པོ་རྣམས་དང་། ལྷག་པར་དུ་དར་
མ་འུ་དུམ་བཙན་གྱིས་བོན་ཆོས་དར་སྤེལ་གཏོང་ཆེད་ནང་ཆོས་རྩ་བཤིག་གཏོང་
བ་དང་། དེའི་ལུགས་འཛིན་པ་དག་མེད་པར་གཏོང་བ་ལ་ཐོག་མར་ཁྲི་རལ་
བཀྲོངས་དགོས་པར་རྟོགས་ནས་དེའི་ཕྱོགས་གཏོགས་དང་བཅས་པ་བཀྲོངས་
དགོས་རྐྱེན་འདི་ཡིན་ལུགས་གསུངས། བོད་ཀྱི་ལོ་རྒྱུས་དང་ཆོས་འབྱུང་ཁག་
མང་ཆེ་བས་བཤད་ཚུལ་འདི་གསུམ་ལས་གང་རུང་ཞིག་ཁྲི་རལ་བཀྲོངས་དགོས་
རྐྱེན་དུ་ཁས་ལེན་བཞིན་ཡོད། །
གཉིས་པ་གཞན་ལུགས་ལ་དོགས་སློང་དང་རང་ལུགས་ནི། ༡༽ ཆོས་
འབྱུང་མཁས་པའི་དགའ་སྟོན་གྱིས་གསུང་ཚུལ་དེ་ནི་ཁས་ལེན་ཐུབ་པ་ཞིག་མིན་
ཏེ༑ གང་ཡིན་ཟེར་ན་སྦས་ཏོ་རེ་སྟག་རྣ་ཅན་ལ་སོགས་པའི་བློན་པོ་དེ་དག་ལ་
ཁྲི་རལ་བཀྲོངས་པའི་ཁོག་རྩིས་དང་ངན་སེམས་ཡོད་ཀྱང་། ཁོང་ཚོར་རྒྱབ་རྟེན་
དཔུང་རོགས་དང་ཐབས་ཇུས་ནུས་ཤུགས་གང་ཡང་འདང་ནུས་མེད། ཁོང་ཚོ་
84



ལོ་རྒྱུས་ཀྱི་སྐོར།
སྤྱིར་བཏང་གི་བློན་པོའི་གྲས་ཤིག་ཡིན་པ་ལས། མེད་དུ་མི་རུང་བའི་ནང་བློན་
དང་ཞི་དྲག་གང་ལའང་མངའ་ཐང་སྟོབས་ཤུགས་རྒྱས་ཤིང་གྲགས་པ་འབར་བའི་
བྱས་རྗེས་ཅན་མིན་ལ། འཇིག་རྟེན་བློ་སྒོ་འབྱེད་པའི་ཤེས་རབ་ཅན་ཡང་མིན།
ཁོང་ཚོ་ནི་རང་གི་བདེ་བ་རྒྱབ་ཏུ་བསྐྱར་ཏེ་གཞན་གྱི་བདེ་སྐྱིད་ལ་སྨོན་པ་བྱེད་འདོད་
མེད་མཁན་གྱི་གྲས་ཤིག་རེད། མངའ་ཐང་ལོངས་སྤྱོད་དང་བཙན་བརྗིད་སྟོབས་
ཤུགས། འཇོན་ཐང་སོགས་གང་ལའང་བློན་པོ་དེ་དག་གིས་འགྲན་མི་བཟོད་པའི་
ཁྲི་རལ་གྱི་ནང་བློན་ཆེན་པོ་དང་། དམག་དཔུང་ཆེན་མོ་དག་གིས་སེམས་ཁོང་
ནས་བཀུར་འོས་པའི་རྒྱལ་པོ་ནི་ཁྲི་རལ་གཅིག་པུར་སོང་གཤིས། ཁྲི་རལ་དང་
ཁོང་གི་མཛད་སྤྱོད་ལ་མ་དགའ་བ་ཙམ་དང་ངན་བྱུས་ལས་སླ་བོ་ཞིག་གིས་བཀྲོངས་
ཐུབ་མི་སྲིད། འོན་ཀྱང་། མཐར་བློན་ཆུང་དེ་དག་གི་ངན་བྱུས་སོགས་རྒྱུ་རྐྱེན་
སྟོབས་ཤུགས་གཞན་གྱིས་འོག་བཀྲོངས་པ་ནི་དངོས་ཡོད་གནས་ཚུལ་ཡིན། ཁྲི་
རལ་གྱི་བློན་པོའི་གྲས་སུ་ཁོང་ལ་ངན་སེམས་འཆང་ཞིང་མ་རབས་ཁོག་བཅུག་
གི་བསམ་བློ་ཡོད་མཁན་དེ་ཚོ་ཁྲི་རལ་བཀྲོངས་པ་ལ་ངེས་པར་མཁོ་བའི་ལག་ཆ་
དང་རྒྱབ་དཔུང་ཞིག་ཡིན་པ་ལས། ཁོང་ཚོ་རང་སྐྱ་བར་དེ་འདྲའི་ནུས་མཐུ་ཞིག་
མེད་པ་གསལ་པོ་རེད།
༢༽ ཐུགས་ལ་གདོན་གསོལ་བའི་བཤད་ཚུལ་དེ་ནི་ནང་ཆོས་ལ་ཞེ་རྩིས་
ཆེ་དྲགས་པའི་ཕྱིས་བྱོན་ལོ་རྒྱུས་སྨྲ་པ་དག་གིས་འུ་དུམ་བཙན་གྱིས་ཆོས་བསྣུབས་
པའི་བྱེད་ལས་དང་མཐུན་པར་སྒྲོ་བཏགས་བྱས་པ་ཙམ་ལས་དོན་དངོས་ཀྱི་བྱུང་
བ་དེ་ལྟ་བུ་ཞིག་མ་རེད། ““བློན་པོ་རྒྱལ་ཏོ་རེ་སྟག་སྣ་ཅན་ལ་སོགས། སྡིག་
85



དཔྱད་རྩོམ་ནོར་བུའི་ཕྲེང་བ།
ལ་དགའ་བ་རྣམས་ཀྱིས་བསྒྱུར་ནས་”ཞེས་པ་ནི། དར་མ་འུ་དུམ་བཙན་གྱི་འཇོན་
ཐང་དང་ལྷག་བསམ་ཆེ་མཐོང་སོགས་ཁྲི་རལ་དང་བསྡུར་ན། བློན་ཆེན་དང་
ཉེ་འབྲེལ་དག་གི་སེམས་ངོགས་ན་གོ་གནས་དམའ་བའི་རྐྱེན་གྱིས་སྲིད་ཁྲི་འཛིན་
པའི་ལམ་སྲོལ་དེར་ཁོ་རང་གི་འཇོན་ཐང་དང་ལྷག་བསམ་གྱིས་བསྙེགས་མ་ཐུབ་
པ་ཙམ་ལས། སྤྱིར་འུ་དུམ་བཙན་ལ་རང་ཚུགས་དང་འཇོན་ཐང་མི་གཤིས་བཅས་
གང་ཡང་མེད་པའི་ཐ་ཤལ་བ་ཞིག་མ་ཡིན་པ་ནི་ལོ་རྒྱུས་ཀྱི་བདེན་དཔང་བྱེད་ཐུབ།
ཁ་ཅིག་གིས་འུ་དུམ་བཙན་གྱི་མི་གཤིས་ཀུན་སྤྱོད་བ་གླང་དང་འདྲ་ཞིང་རྒྱུད་གྱོང་
བ༑ རང་ཚུགས་དང་ཤེས་འཇོན་གང་ཡང་མེད་པར་གཞན་གྱིས་བསླུ་བྲིད་ཀྱི་
འོག་ན་རང་ལམ་མི་མཐོང་བ་ཞིག་ཡིན་པའི་སྡོམ་ཚིག་འདི་བདེན་ན། རྒྱལ་ཁྲིར་
བཞུགས་ནས་ལོ་གཉིས་རིང་རང་འདོད་དང་། གཡོ་སྒྱུ་ཆེ་བའི་བློན་པོ་དག་གིས་
རང་འདོད་བསྒྲུབ་པའི་ལག་ཆར་བེད་སྤྱོད་མ་བྱས་པར། རྒྱལ་སྲིད་སྔར་བཞིན་
བསྐྱངས་ཐུབ་པའི་འཇོན་ཐང་དང་རང་ཚུགས་ལ་འགྲེལ་བཤད་ཇི་ལྟར་གནང་
ངམ། “སྔར་ནུ་བོ་ལ་རྒྱལ་སྲིད་བསྐོས་པའི་སྙིང་ནད་བྱས་” ཞེས་པ་ནི། དངོས་
ཡོད་ལོ་རྒྱུས་དང་འཚམ་ཞིང་བོད་ཙམ་མ་ཟད་རྒྱ་དཀར་ནག་གི་རྒྱལ་རབས་རྣམས་
སུའང་དེ་ལྟ་བུ་མང་པོ་བྱུང་ཡོད་ཚུལ་གླེང་། འུ་དུམ་བཙན་གཅེན་ཡིན་བཞིན་
དུ་ནང་མི་ཉེ་འཁོར་དང་། བློན་ཆེན་དག་གིས་གདམ་གསེས་དང་འགྲན་རྩོད་
མཐིལ་ནས་ཁྲི་རལ་ལ་རྒྱལ་ཁ་བྱིན། བྱེད་སྟངས་འདི་དང་ཁོག་རྩིས་འདི་ཚོད་
བགམ་འདིས་འུ་དུམ་བཙན་འཚར་ལོངས་ཀྱི་བརྒྱུད་རིམ་ནང་བཅོས་དཀའ་བའི་
ན་ཟུག་ཅིག་དང་། སེལ་དཀའ་བའི་བག་ཆགས་ཤིག་བཞག་ཡོད་པ་ནི་འཁོན་



ལོ་རྒྱུས་ཀྱི་སྐོར།
འཛིན་དང་འགྲན་རྩོད་ཡིན། ཁོང་གིས་འཁོན་འཛིན་དེ་སེམས་ལ་ཉར་ནས་སྦས་
རྟག་ན་དང་༌། ཅོག་རོ་ལྷ་ལོད། ལེགས་སྡུག་བཙན་སོགས་ལ་རྒྱལ་པོས་བཀས་
བཅད་པའི་ཆོས་ཁྲིམས་སམ་སྲོལ་དེས་འཚོ་བ་ལ་དོ་ཕོག་སོང་རྐྱེན་དེ་ལ་འདོད་
པ་མེད་པའི་བློན་པོ་ཁག་ཅིག་བེད་སྤྱོད་དང་ལག་ཆ་གཙོ་བོར་བྱས་ཏེ། ཁོ་རང་
གི་དམིགས་ཡུལ་མངོན་གྱུར་བྱེད་སླད། ཐབས་བརྒྱ་ཇུས་སྟོང་གིས་ཁྲི་རལ་
དང་དེའི་ཕྱོགས་གཏོགས་ཡོད་ཚད་ལྔ་ལམ་དུ་བཏང་སྟེ། ཡུན་རིང་སེམས་ལ་
བརྣགས་པའི་རྒྱལ་སྲིད་ལ་མངའ་གསོལ་བ་མ་གཏོགས་སྦས་སྟག་རྣ་སོགས་ཀྱིས་
ངན་བསྐུལ་གཡོ་བྱུས་འོག་རང་ཚུགས་མེད་པར་ནུ་བོ་དང་། བློན་ཆེན་སོགས་
བཀྲོངས་པ་མ་ཡིན་པར་རང་འདོད་བསྒྲུབ་ཕྱིར་སྦས་སྟག་རྣ་སོགས་ཕར་བེད་སྤྱོད་
བྱས་པ་ཞིག་རེད།
༣༽ བཤད་སྲོལ་དེ་ལྟར་ན་འུ་དུམ་བཙན་གྱིས་སྲིད་ཁྲི་འཛིན་པའི་རིང་།
བོན་བསྟན་དར་རྒྱས་འགྲོ་དགོས་པ་འདུག་ཀྱང་། བོན་གྱི་ལོ་རྒྱུས་རྣམས་སུ་དེ་
དུས་བོན་བསྟན་ནུབ་ཅིང་ཡ་ང་བའི་གནས་སྟངས་ཤིག་ལ་ངོས་འཛིན་བྱེད་པ་ལྟར།
ཚད་ཐུབ་ཀྱི་ལོ་རྒྱུས་རྣམས་སུའང་འུ་དུམ་བཙན་རྒྱལ་ཁྲིར་བཞུགས་སྐབས་བོན་
བསྟན་དར་སྤེལ་དང་། འཕེལ་རྒྱས་སོང་བའི་གནས་ཚུལ་ཅི་ཡང་མི་གསལ་
བས། གང་ཞིག་བདེན་པ་ཡིན་མིན་དང་། གང་ཞིག་དོན་དངོས་ཡིན་མིན་ཟེར་
བ་རྩོད་པའི་ངལ་བ་བྱེད་མི་དགོས་པར་འུ་ཅག་གི་མིག་མདུན་དུ་བསྟར་བའི་ཁུངས་
ལྡན་གྱི་ལོ་རྒྱུས་དག་གིས་གསལ་བཤད་བྱས་འདུག མདོར་བསྡུས་ན་རྒྱལ་བློན་
གྱི་འགལ་བ་བེད་སྤྱད་ནས་འུ་དུམ་བཙན་གྱིས་རང་ལ་དབང་ཆོག་པའི་རྒྱལ་སྲིད་
ཙ་



དཔྱད་རྩོམ་ནོར་བུའི་ཕྲེང་བ།
ཀྱི་ཆེད་དུ་ཁྲི་རལ་བ་ཅན་བཀྲོངས་པ་ནི་གསལ་པོ་རེད། །
གསུམ་པ། ལོ་གཉིས་རིང་རྒྱལ་པོ་ཚུལ་བཞིན་བྱས་སྐོར།
འུ་དུམ་བཙན་མངའ་ཐང་དབང་བསྒྱུར་གྱི་འཐབ་རྩོད་ཁྲོད་རྒྱལ་ཁ་ཐོབ་
རྗེས། བཙན་པོ་ཡབ་མེས་རྣམས་ཀྱི་བསྟན་པ་དང་འབངས་མིའི་ཆེད་དུ་སྨན་
པའི་བྱ་གཞག་མང་པོ་ཞིག་སྔར་བཞིན་མཇུག་བསྐྱངས་ཡོད་པ་ནི། «སྔོན་གྱི་
གཏམ་མེ་ཏོག་ཕྲེང་བ»ལས། “དར་ཁྲི་(འུ）དམ་བཙུན་(བཙན)གྱིས་
རྒྱལ་པོ་བྱས་ནས་ཚེ་སྟོད་ལ་སྤ་གྲོ་སྟག་ཕུག་གི་ལྷ་ཁང་བཞེངས་”ཞེས་དང་།
“མངའ་བདག་རལ་བ་ཅན་འདས་ནས་དར་མ་ཁྲི་འུ་དུམ་བཙན་རྒྱལ་སར་བཏོན་
ཏེ༑ ཟླ་བ་དྲུག་ལ་ཁྲིམས་རྙིང་པ་གཞག་”ཅེས་དང་། <<བོད་རྗེ་ལྷ་བཙན་
པོའི་གདུང་རབས་ཚིག་ཉུང་དོན་གསལ་»ལས། “གྲོགས་སྟོབས་ཀྱིས་དར་
མས་ཀྱང་འབྲི་ཡི་གཙུག་ལག་ཁང་སོགས་བཞེངས་”ཞེས་དང་། སྟག་ཚང་རྫོང་
པ་དཔལ་འབྱོར་གྱིས། ““ཁོང་གིས་རྒྱལ་སྲིད་བཟུང་། ལོ་གཉིས་ཚུལ་བཞིན་
རྒྱལ་པོ་བྱས་”ཞེས་དང་། “གཅེན་དར་མས་འབྲི་ཡི་ལྷ་ཁང་དང་དེའི་བཙུན་མོ་
འཕན་གྱིས་ཡར་ལུང་དཔག་བསམ་ལྗོན་ཤིང་དང་ཕུག་པོ་ཆེའི་ལྷ་ཁང་བཞེངས་”པ་
སོགས་གསུངས་ཡོད་པ་ལྟར་སྔོན་གྱི་རྒྱལ་རབས་ལོ་རྒྱུས་རྣམས་སུ་འུ་དུམ་བཙན་
རྒྱལ་སར་བཞུགས་ནས་དུས་ཡུན་ཅི་ཙམ་དུ་ཚུལ་བཞིན་རྒྱལ་པོ་བྱས་མིན་སྐོར་
ལ་འདོད་པ་མི་འདྲ་བ་ཙམ་ལས། རྒྱལ་སྲིད་བཟུང་སྟེ་དུས་ཡུན་གང་ཙམ་ལ་
རྒྱལ་སྲིད་ཚུལ་བཞིན་བསྐྱངས་པའི་སྐོར་གྱི་དོན་དངོས་ཀྱི་བདེན་པ་ནི། རྒྱལ་
རབས་ལོ་རྒྱུས་མང་པོར་གཅིག་མཐུན་གྱི་ཁ་གྲག་གི་ཡོད་པ་དེ་ལྟར་ཡིན། །
88



ལོ་རྒྱུས་ཀྱི་སྐོར།
བཞི་པ། དམ་ཆོས་བསྣུབས་རྐྱེན་དང་ཁོང་གི་མི་ཚེ་མཐའ་མའི་སྐོར།
འུ་དུམ་བཙན་གྱིས་རྒྱལ་སྲིད་བཟུང་སྟེ་ལོ་ངོ་གཉིས་རིང་ཚུལ་བཞིན་རྒྱལ་
པོ་བྱས་ཤིང་། སྐབས་ཤིག་སད་སེར་ཐན་པ་སོགས་འབྱུང་བའི་གནོད་འཚེ་དང་།
ནད་ཡམས་བྱུང་འཕྲལ་སྣ་མང་རང་བཞིན་ལྡན་པའི་རྐྱེན་ངན་འདི་དག་བཟློག་
པའི་ཐབས་བྱུས་འཐེན། དུས་དེར་མེད་དུ་མི་རུང་བ་ནི་དཔལ་འབྱོར་ཡིན་ལ།
ལོ་ངོ་འདི་དག་གི་རིང་རྒྱལ་པོས་དཔལ་འབྱོར་འགྲོ་གྲོན་ཧ་ཅང་མང་པོ་ཞིག་མཐའ་
མཚམས་སྲུང་སྐྱོབ་བྱེད་བཞིན་པའི་དམག་གི་གྲོན་དངུལ་དང་། ཁག་ཅིག་རབ་
བྱུང་བའི་འཚོ་རྟེན་དང་གཙུག་ལག་ཁང་གསར་བཞེངས་དང་ཉམས་གསོའི་མཐུན་
རྐྱེན་དུ་སྦྱར་དགོས་བྱུང་ཡོད། སྤྱིར་དཔལ་འབྱོར་གྱི་ཡོང་འབབ་ཐོན་སྐྱེད་རྒྱ་
ཆེན་པོ་མེད་ཁར་འགྲོ་སོང་ཕོན་ཆེར་གཏོང་དགོས་བྱུང་བའི་ལོ་དེར། གཞུང་
གིས་རབ་བྱུང་པ་རྣམས་ཀྱི་འཚོ་རྟེན་ཁྱིམ་གཞིས་མང་པོ་ཞིག་ཕྱིར་བསྡུ་བྱེད་དགོས་
བྱུང་། རབ་བྱུང་རྣམས་ཀྱིས་འདི་དག་ཡབ་མེས་དམ་པ་དག་གི་སྐུ་རིང་ལ་བདག་
ཐོབ་བསྩལ་པའི་འོས་འཚམ་གྱི་ཐོབ་ཐང་ཞིག་ཏུ་བརྩིས་ཏེ། གཞུང་གི་དངོས་
ཡོད་ཀྱི་དཀའ་ངལ་ལ་ཐུགས་བསམ་མ་བཞེས་པར། རྣམ་པ་འདྲ་མིན་གྱིས་ཐོག་
ནས་ངོ་རྒོལ་བྱས། བྱེད་སྟངས་འདིས་འུ་དུམ་བཙན་གྱི་ཐུགས་ལ་ཁོང་ཁྲོ་ཆེན་
པོ་བསླངས་ཏེ་རབ་བྱུང་དག་ལ་གཟིགས་ཕྱོགས་ཀྱང་གཞན་ཞིག་ཏུ་གྱུར། མི་
སེར་གྱི་ནང་དུའང་ཁོང་ཚོར་ལྟ་སྟངས་དམིགས་བསལ་ཞིག་འཛིན་གྱི་ཡོད། རབ་
བྱུང་རྣམས་ལ་འཚོ་རྟེན་དུ་ཕུལ་པའི་ཁྱིམ་གཞིས་སུས་ཀྱང་གཞུང་ལ་དམག་ཁྲལ་
ལས་གསུམ་མི་དགོས་པར་རབ་བྱུང་དག་གི་འཚོ་བ་བསྒྲུབ་རྒྱུ་ཙམ་རེད། གཞན་
so



དཔྱད་རྩོམ་ནོར་བུའི་ཕྲེང་བ།
མི་སེར་དཀྱུས་མ་རྣམས་ཀྱིས་གཞུང་ལ་དམག་ཁྲལ་ལས་གསུམ་དང་། ད་དུང་
རྒྱལ་པོ་དང་བློན་པོ་དམག་དཔོན་བཅས་ལ་ཞབས་ཕྱི་སྣ་མང་བསྒྲུབ་དགོས་པས།
རབ་བྱུང་པ་དང་དེའི་ཆོས་འབངས་ཀྱི་གནས་བབ་དེར་འདོད་པ་བྱེད་ཀྱི་མེད།
འབྱུང་བའི་གནོད་འཚེ་དང་ནད་ཡམས་སོགས་བྱུང་བའི་ཛ་དྲག་གི་སྐབས་སུ་
གཞུང་གྲོན་འདང་མིན་བྱུང་སྟེ། མི་སེར་གྱི་ཁྲལ་འབབ་ཇེ་ལྗིད་དུ་གྱུར། ཆོས་
འབངས་རྣམས་ལའང་ད་ནས་བཟུང་གཞུང་ལ་དམག་ཁྲལ་ལས་གསུམ་དགོས་
པའི་བཀའ་རྒྱ་བཏང་། ཁོང་ཚོས་དེར་དང་ལེན་མ་བྱས་པར་སྔར་སྲོལ་ལ་གཙིགས་
འཛིན་བྱས། དེ་ནི་མི་སེར་དཀྱུས་མ་ཚོར་མཚོན་ན་ཁག་མེད་ཅིག་རེད། གཞུང་
ལ་དམག་ཁྲལ་ལས་གསུམ་འཇལ་དགོས་པའི་མི་སེར་དཀྱུས་མ་བྱེད་རྒྱུ་ལས་ཆོས་
འབངས་བྱེད་རྒྱུ་ནི་བདེ་སྐྱིད་ཀྱི་དོན་སྙིང་ལྡན་པ་ཞིག་ཡིན་པས་རེད། འགལ་
འདུ་འདི་དག་གི་ཁྲོད་ནས་ཆོས་འབངས་དང་མི་སེར་དཀྱུས་མའི་བར་གྱི་འགལ་
བ་དང་། གཞུང་དང་རབ་བྱུང་སྡེ་ཁག་གི་འགལ་བ་དག་ལས་ཆོས་བསྣུབས་ཞེས་
པའི་ཉེན་ཚབས་ཆེ་བའི་བྱ་བ་དེ་འུ་དུམ་བཙན་གྱིས་བཀས་བཅད་འོག་བློན་པོ་དག་
གིས་ལག་བསྟར་བྱས་པ་ཞིག་རེད། བསམ་བློའི་རྨང་གཞི་ཁོང་ཁྲོ་དང་འཁོན་
འཛིན་གྱིས་བྱས་ཏེ། མིག་རྒྱང་ཐུང་བའི་བྱ་སྤྱོད་དེས་ལྡོག་ཕྱོགས་ཀྱི་འབྲས་
བུ་ཅི་འདྲ་ཞིག་འབྱུང་མིན་ཐུགས་བསམ་མ་བཞེས་པས། བཙན་པོའི་རྒྱལ་བརྒྱུད་
རིམ་བྱུང་གི་གྲས་དང་། བོད་ཀྱི་ལོ་རྒྱུས་ཐོག་ཉེས་ཅན་ཞིག་ཏུ་གླེང་དགོས་པའི་
རྒྱུ་མཚན་དེར་ཐུག ལས་འགུལ་དེར་བློན་པོའི་གྲོས་སུ་འགོག་རྒོལ་ཡར་ཞུ་
བྱེད་མཁན་གཅིག་ཀྱང་བྱུང་མེད། རྒྱུ་མཚན་ནི། ཁྲི་རལ་སྐབས་བྲན་ཁ་དཔལ་
_90



ལོ་རྒྱུས་ཀྱི་སྐོར།
གྱི་ཡོན་ཏན་སོགས་རབ་བྱུང་པར་གཏོགས་པའི་བློན་པོ་དག་ལ་ཆེ་མཐོང་གཟི་
བརྗིད་སྤྲད་པ་ལས། ཡབ་མེས་མང་པོའི་རིང་བློན་ཆེན་གྱི་གོ་གནས་ཁུར་མྱོང་
བའི་ཁྱིམ་རྒྱུད་ཆེན་མོ་དང་། བློན་ཆེན་སྐྱ་བོ་ཚོར་ཆེ་མཐོང་དེ་ཙམ་མ་གནང་
བའི་རྐྱེན་གྱིས་ཁོང་ཚོ་ཕྲག་དོག་དང་འགྲན་སེམས་ཀྱི་ཀློང་ན་གཉིད་ཁུག་ཐུབ་
ཀྱི་མེད་པ་དང་། ཁོང་ཚོའི་སྔོན་ཆད་ཀྱི་མངའ་ཐང་སྟོབས་འབྱོར་ལའང་རབ་
བྱུང་པར་གཏོགས་པའི་བློན་ཆེན་རིགས་དང་། རབ་བྱུང་པ་དག་གིས་ལྟོས་བཅས་
ཀྱི་དོ་ཕོག་བཟོས་པའི་ན་ཟུག་སོགས་དྲག་སྐྱེད་མ་བྱུང་བས། འུ་དུམ་བཙན་གྱི་
དགོངས་པ་དང་མཛད་པར་རྒྱབ་སྐྱོར་མ་ཞུས་ན་བར་ཆད་བྱེད་མཁན་མེད། འདི་
ལྟར་འུ་དུམ་བཙན་རྒྱལ་བློན་དག་གིས་ཐབས་ཇུས་སྣ་ཚོགས་ཀྱི་སྒོ་ནས་རབ་བྱུང་
གི་སྡེ་དང་གཙུག་ལག་ཁང་རྩ་གཏོར་བཏང་། ““དེའི་ཚེ་བློན་པོ་ཆོས་ལ་དགའ་
བ་ཐམས་ཅད་འདུས་ནས་ངུ་འབོད་མྱ་ངན་བྱས། རྒྱལ་པོ་ཆེན་པོ་སངས་རྒྱས་
ཀྱི་བསྟན་པ་རིན་པོ་ཆེ་ལ་འདི་ལྟ་བུ་མཛད་པར་མི་རིགས་ཡབ་མེས་ཐམས་ཅད་
ཀྱི་ཡིག་ཚང་དང་དཀོར་མཛོད་ཀྱི་སྒྲོམ་བུ་རྡོ་རིང་གི་ཡི་གེ་ཐམས་ཅད་གཟིགས་
ཤིག་ཅེས་མགྲིན་གཅིག་ཏུ་ངུ་འབོད་ཆེན་པོ་བྱས། རྒྱལ་པོ་ནུབ་ཕྱོགས་གླ་བའི་
ཚལ་ན་མིག་མང་རྩེ་ཞིང་ཡོད་པ་འབངས་རྣམས་ཀྱི་ངུ་འབོད་ཐོས་པས་སེམས་
མ་བདེ་སྟེ། རྡོ་རིང་གི་ཡི་གེ་ཀློག་གིན་ཡོད་པས་སྐབས་ལྷ་ལུང་དཔལ་རྡོར་གྱིས་
ཕྱག་འཚལ་བའི་ཟོལ་གྱིས་མདའ་འཕངས་ཏེ་བཀྲོངས།”
མི་རེ་རེར་རྣམ་དཔྱོད་ཀྱི་རྩལ་ཤུགས་བཟང་ངན་མི་འདྲ་བ་རེ་ཡོད་པ་ལྟར།
འཇིག་རྟེན་ལ་དཔྱོད་པའི་བློ་གྲོས་ཀྱང་ཟབ་མིན་སྣ་ཚོགས་ཡོད་སྲིད་ལ། འདས་



དཔྱད་རྩོམ་ནོར་བུའི་ཕྲེང་བ།
ཟིན་པའི་མི་ལོ་སྟོང་ཕྲག་གི་ལོ་རྒྱུས་ཀྱི་དཀྱིལ་ནས་དོན་དངོས་ཀྱི་བྱུང་བ་ཞིག
གནས་དུས་འདི་ལྟ་བུ་ཞིག་དང་། ཆ་རྐྱེན་འདི་འདྲ་ཞིག་གི་འོག་ནས་རྙེད་ཐབས་
བྱེད་རྒྱུ་ནི་ཕྲན་ཆུང་བདག་ལ་མཚོན་ན་མུན་ནག་ཏུ་ལག་སྙོབ་བྱེད་པ་དང་གཉིས་
སུ་མེད་ཀྱང་། སྔོན་བྱོན་ལོ་རྒྱུས་མཁན་པོ་དག་གི་གསུང་རྩོམ་གྱི་འོད་ཟེར་ལ་
བརྟེན་ནས། རང་བློས་དཔོག་ཚོད་ཅིག་འབྲི་ཁུལ་བྱས་པ་འདིར། དཔྱོད་ལྡན་
དག་ཐུགས་ཡིད་ཚིམས་པ་ཞིག་གང་གི་ཆ་ལའང་མེད་ན་ཡང་། རང་བློ་མཉམ་
པའི་སློབ་གྲོགས་དག་ལ་དཔྱད་གཞིར་ཕུལ་པ་ལགས་ན། ཤེས་ནས་སྨྲ་པ་སུས་
ཀྱང་དགོངས་ཚུལ་ལྷུག་པོར་གནོངས་དང་གནས་ལུགས་ལ་དང་ལེན་དང་དགའ་
བསུ་བྱེད་ངེས།
དཔྱད་གཞིའི་ཡིག་ཆ་ཁག
༡༽ རྒྱལ་རབས་གསེར་གྱི་ཕྲེང་བ།
༢༽ ཆོས་འབྱུང་མཁས་པའི་དགའ་སྟོན།
༣༽ ལྡེའུ་ཆོས་འབྱུང་། །
༤༽ ཆོས་འབྱུང་མེ་ཏོག་སྙིང་པོ།
༥༽ རྒྱ་བོད་ཡིག་ཚང་ཆེན་མོ།
༦༽ སྔོན་གྱི་གཏམ་མེ་ཏོག་ཕྲེང་བ།
༧༽ དཔྱིད་ཀྱི་རྒྱལ་མོའི་གླུ་དབྱངས།
༨༽ རྒྱལ་རབས་གསལ་མེ།
༩༽ བཙན་པོ་ལྷ་སྲས་དར་མ་དང་དེའི་རྗེས་སུ་བྱུང་བའི་རྒྱལ་རབས་མདོར་བསྡུས།
༡༠༽ གདུང་རབས་ཚིག་ཉུང་དོན་གསལ།
92



ལོ་རྒྱུས་ཀྱི་སྐོར།
༡༡༽ དེབ་ཐེར་དམར་པོ་གསར་མ།
༡༣༽ བོད་ལྗོངས་ཞིབ་འཇུག ༡༩༨༦་༡
༡༣༽ དཔྱད་རྩོམ་ནོར་ཕྲེང་། (༧）



ལོ་རྒྱུས་ཀྱི་སྐོར།-
ཐེ་བོ་ཞེས་པའི་མིང་དང་ཐེ་བོའི་རིགས་རུས་ཀྱི་
མཆེད་ཁུངས་ལ་དཔྱད་པ།
དཀོན་མཆོག་ཚུལ་ཁྲིམས།
(གཟའ་རུ་དགོན།)
དང་པོ་སྔོན་འགྲོའི་གླེང་གཞི།
༄༅།། དེ་ཡང་ཇི་སྐད་དུ། བསེ་མཆོག་སྤྲུལ་རིན་པོ་ཆེས། ཁ་བ་རི་བོས་
བསྐོར་བའི་བོད་ཀྱི་ལྗོངས། །ཆོལ་གསུམ་ཕྱོགས་སུ་བཀྱེ་བའི་མདོ་ཁམས་
སྨད། །ལྷོ་རྒྱུད་དཔལ་གྱི་སྙིང་པོའི་ཐིག་ལེ་རུ། །ཐེ་བོ་ཞེས་བྱའི་ཡུལ་གྱི་གྲགས་
པ་འབར། །ཞེས་བསྔགས་བརྗོད་ཀྱི་མེ་ཏོག་ཕུལ་ཡུལ་ཐེ་བོ་ཞེས་བྱ་བ་ནི་ངས་
གླེང་འདོད་པའི་བརྗོད་གཞི་ཡིན་ཞིང་། རླངས་ཀྱི་པོ་ཏི་བསེ་རུ་ལས། ་་ལར་
སྐྱེས་བའི་མིས་རང་གི་སྐྱེ་བརྒྱུད་མ་ཤེས་ན་ནགས་ཀྱི་སྤྲེའུ་དང་འདྲ། མི་རང་
གི་ཆོ་འབྲང་མ་ཤེས་ན་གཡུ་འབྲུག་ཟོལ་མ་དང་འདྲ། ཡབ་མེས་ཀྱི་ཆེ་གེའི་ཡིག་
ཚང་མ་ཤེས་ན། མོན་ཕྲུག་ཡལ་བོར་དང་འདྲ་”ཞེས་གསུངས་པ་ལྟར། དཔྱོད་
ཤེས་ལྡན་པའི་འགྲོ་བ་མི་ཞིག་ཡིན་ཚེ། ཕྱིའི་ཁ་ཟས་རགས་པ་ལ་བརྟེན་ནས་
ཟག་བཅས་ཉེར་ལེན་གྱི་ཕུང་པོ་འཚོ་ཐབས་དང་། སྔ་མའི་ཉམས་མྱོང་ཕྱོགས་
བསྡོམས་བྱས་པའི་གཞུང་ལུགས་ལ་བརྟེན་ནས་ནང་བསམ་བློ་འཚོ་ཞིང་འཕེལ་
རྒྱས་སུ་གཏོང་དགོས་པ་སྨོས་མེད་ཡིན། སྤྱིར་ལོ་རྒྱུས་སྨྲ་པ་པོ་ཞིག་ལ་མཚོན་
ན༑ ལོ་རྒྱུས་ཀྱི་འགལ་འབྲེལ་དང་དཀའ་གནད་སྐོར་གྱི་རྨོངས་པ་སེལ་ཆེད་
95
་



དཔྱད་རྩོམ་ནོར་བུའི་ཕྲེང་བ།།
དམ། འབྱུང་འགྱུར་གྱི་ལས་དོན་གང་ཞིག་བརྩམས་པ་ལ་ལེགས་ཉེས་བླང་དོར་
འབྱེད་པའི་ལམ་སྟོན་ཡོང་ཆེད་མ་གཏོགས། ཆགས་སྡང་གིས་སྒོ་གསུམ་མངོན་
འགྱུར་བྱེད་དགོས་པ་མིན། །
དེ་བས་ཀྱང་དུས་རབས་ཀྱི་འགྱུར་འགྲོས་དང་བསྟུན་ནས་བོད་མི་རིགས་
ཀྱི་བདེ་སྡུག་ལ་མནོ་བསམ་གཏོང་དགོས་པ་ནི་འུ་ཚོར་མཚོན་ན་གཟུར་དུ་མེད་
པའི་ལས་སྐལ་དང་ཁུར་དུ་བབ་པའི་འོས་འགན་ཞིག་ཏུ་གྱུར་ཡོད། དེ་ལས་ལྡོག་
སྟེ་ཀུན་སློང་ངན་པས་ལོ་རྒྱུས་ཀྱི་དོན་དངོས་དང་འགལ་བའི་འཁྱོག་བཤད་ཀྱི་
རིགས་ལ་དུས་རྒྱུན་དུ་དོགས་ཟོན་བྱེད་དགོས་པར་མ་ཟད། ལོ་རྒྱུས་ལ་དྲང་ཚུགས་
ཀྱི་ལྟ་བ་ངེས་ཅན་ཞིག་དགོས་པ་ཤིན་ཏུ་གལ་འགངས་ཆེའོ། ཕྱིའི་སྣོད་ཀྱི་འཇིག་
རྟེན་དང་ནང་བཅུད་ཀྱི་སེམས་ཅན་ཐོག་མ་ཆགས་དུས་ནས་བཟུང་། བློ་རིག་
རྒོད་ཅིང་སྙིང་སྟོབས་དང་དཔའ་རྩལ་ལྡན་པ། གཤིས་རྒྱུད་དྲང་ཞིང་། བྱམས་
སྙིང་རྗེ་དང་ཕན་སེམས་ལྡན་པ་སོགས་ལྷན་སྐྱེས་ཀྱི་ཡོན་ཏན་གྱིས་རང་རྒྱུད་ཕྱུག་
པའི་བོད་གངས་ཅན་གྱི་མི་རིགས་གནས་པའི་ཡུལ་ལ་གངས་ལྗོངས་ཞེས་འབོད་
ཅིང་། བོད་ཆོལ་ཁ་གསུམ་ལས་མདོ་སྨད་རྟའི་ཆོལ་ཁའི་ཤར་ཕྱོགས་དང་། ཁྲང་
ཨན་གྱི་ནུབ་ཕྱོགས། སྟག་ཚང་ལྷ་མོའི་ཤར་ངོས་སུ་ཆགས་པའི་མདོ་སྨད་ཐེ་
བོ་ཞེས་པ་ནི། སའི་རྒྱ་ཁྱོན་སྤྱི་ལེ་གྲུ་བཞི་མ་བརྒྱད་སྟོང་བརྒལ་ཞིང་། བརྗིད་
ཆགས་ས་འཛིན་གྱི་རྭ་བས་བསྐོར་པའི་རྒྱ་མཚོ་ནས་མཐོ་ཚད་སྨིས་བཞི་སྟོང་
ནས་ལྔ་སྟོང་བར་ཟིན་པ་དང་། རང་བྱུང་སྐྱེས་དངོས་ཀྱི་ནགས་ཚལ་སྟུག་པོ་
དང་གཡང་གཟར་བའི་གཅོང་རོང་ཟབ་མོ་ལས་གྲུབ་པ་ཡིན། འབྲུག་དཀར་གཙང་
96



ལོ་རྒྱུས་ཀྱི་སྐོར།
བོའི་ཆུ་རྒྱུད་ལ་གནས་བཅས་པའི་སུའུ་ཁྲོན་དང་ཀན་ལྷོའི་ས་མཚམས་ཀྱི་ཡུལ་
མི་རྣམས་ལ་ཐེ་བོ་ཞེས་འབོད་དེ། རྐྱང་ཚ། འབྲིང་བ། གཟའ་རུ། ཚོང་རུ་
རྣམས་སུའུ་ཁྲོན་རྔ་བ་མཛོད་དགེའི་ཁོངས་གཏོགས་དང་། གཡུ་བ། འ་ཞ།
གཡུ་སྒང་། བྱ་འབའ་སོགས་ཞིང་ཁག་བཅུ་གཉིས་ནི་ཀན་ལྷོའི་ཐེ་བོའི་རྫོང་
ཁོངས་གནས་ཡོད། ཐེ་བོ་ཞེས་རླུང་ལྟར་གྲགས་པ་དེ་ལ་དུས་ཡུན་ཧ་ཅང་རིང་
བའི་ལོ་རྒྱུས་ཀྱི་བྱུང་བ་ལྡན་ཞིང་རིན་ཐང་བླ་ན་མེད་པ་ཞིག་ཡོད་པ་གོར་མ་ཆག་
ཀྱང་། སྤྱི་ཚོགས་ཀྱི་གནས་བབས་དང་དུས་ཀྱི་འགྱུར་རིམ་དབང་གིས་ད་ལྟ་
གཏམ་དང་བསྟན་བཅོས་ཀྱི་ལུགས་སུ་བྱས་པ་ཚད་འོས་པའི་དཔྱད་གཞི་ཉུང་བས་
ཡུལ་ཁམས་འདིའི་མིང་དང་རིགས་རུས་ཀྱི་མཆེད་ཁུངས་ཚད་ལྡན་གླེང་བའི་
སྤོབས་པ་ཞན་ཡང་། བྱུང་བ་ངོ་མ་ནག་སུབ་ཏུ་མི་འགྲོ་བ་དང་ཕྱིས་འབྱུང་དོན་
གཉེར་བ་ཚོར་ལོ་རྒྱུས་ཀྱི་དཔྱད་གཞིར་ཕན་རེས་སྤོབས་པ་བསྐྱེད་དེ་འདིར་རགས་
ཙམ་བརྗོད་པའོ། །
གཉིས་པ་ཐེ་བོའི་མིང་ཐོགས་ཚུལ།
ཡུལ་མིའི་མིང་ཐོགས་ཚུལ་ལ་གསུམ་སྟེ། ཆོས་མིང་ཡུལ་ལ་ཆགས་
ཚུལ་དང་། སའི་མིང་ཡུལ་མི་ལ་ཐོགས་ཚུལ། རིགས་ཀྱི་སྤྱི་མིང་བྱེ་བྲག་ཏུ་
ཐོགས་ཚུལ་ལོ། འདོད་ཚུལ་དང་པོ་ལྟར་ན་གཡུང་དྲུང་བོན་གྱི་བཞེད་པ་ལྟར་
རྗེ་གནམ་རུ་སྲོང་བཙན་ཡན་ཆོད་ལ་བོན་ཆོས་འབའ་ཞིག་དར་ཞེས་དང་། རིམ་
བཞིན་སྤྱི་ཚོགས་དུས་འགྱུར་སྣ་ཚོགས་ལ་བརྟེན་རྒྱ་བོད་ས་མཚམས་སུ་གནས་
སྡོད་བྱས་པའི་ཐེ་བོའི་གདོད་མའི་སྤྱང་གི་བོད་རིགས་ལ་བོན་རིགས་ཞེས་འབོད་



དཔྱད་རྩོམ་ནོར་བུའི་ཕྲེང་བ།
ཅིང་། ཕྱིས་སུ་བཙན་པོ་རིམ་བྱུང་རྣམས་ཀྱིས་ས་མཚམས་སྲ་བརྟན་ཡོང་ཆེད་
དམག་དཔུང་བཏང་ནས་གཅིག་བསྒྲིལ་གྱིས་ཆགས་པ་དང་། ཐུ་བྷོད་ལ་ནང་
པའི་ཆོས་ལུགས་དར་ཁྱབ་ཆེན་པོ་བྱུང་ཡང་། དེའི་ནང་ཚན་བོན་ཆོས་བྱེད་
མཁན་སྡེ་ཚན་ཁག་འགའ་ལ་ཐུ་བོན་ཞེས་འབོད་པའི་སྒྲ་ཅུང་ཙམ་འགྱུར་ནས་
ཐེ་བོ་ཞེས་འབོད།
འདོད་པ་གཉིས་པ་ལྟར་ན། ཐེ་བོ་རྫོང་གི་བྱང་ཕྱོགས་བྲག་སྒམ་སྡེ་བཞི།
ཉེ་བའི་ཐེའུ་ཆེན་རྫ་རའམ་བྲག་སྒོ་ཞེས་འབོད་པའི་གནས་དེ་ན། ཡུལ་ལུང་དེའི་
ངག་རྒྱུན་དུ་ཡོངས་སུ་གྲགས་པའི་ངོ་མཚར་བའི་བྲག་རྡོ་འཇོང་པོ་ཞིག་མིའི་ལག་
མཛུབ་ཐེའུ་ཆེན་གྱི་དབྱིབས་གཟུགས་དང་མཚུངས་པའི་ཐད་དུ་ཟུག་པ་ལ། ཀུན་
གྱིས་དེ་ལྟར་འབོད་ཅིང་ད་ལྟ་མིག་མཐོང་ལག་ཟིན་དུ་ཡོད། ཡུལ་དེ་ལ་གནས་
སྡོད་བྱས་པའི་སྤྱང་གི་བོད་རིགས་རྣམས་ལ་ཐེ་བོ་ཞེས་གྲགས་པ། ཞེས་པའི་
འདོད་ཚུལ་དང་པོ་མི་འཐད་དེ། ཡུལ་འདིར་བོན་ཆོས་བྱེད་མཁན་ནི་ཡུལ་འདིའི་
མི་མང་གི་གསུམ་ཆ་གཅིག་ལས་མེད་པ་དང་། བོན་ཆོས་བྱེད་ལུགས་ནི་གདོད་
མའི་བོན་ཆོས་ལས་འགྱུར་བ་སྣ་ཚོགས་བྱུང་ཞིང་། བོད་ཡུལ་ལ་བོན་ཡུལ་ཞེས་
བརྗོད་པའི་སྒྲ་དེ་ཁོ་ནས་ཡུལ་བྱེ་བྲག་པ་གཅིག་ཁོ་ནའི་མིང་ཐོགས་པ་ཡིན་པར་
འདོད་མི་ནུས་ཏེ། ཐེ་བོ་ཞེས་པའི་སྒྲ་ནི་ཐུ་བྷོའི་སྒྲ་འགྱུར་བ་ཡིན་མིན་བརྟག་
དགོས་པ་ལས། ཐུ་བྷོའི་སྒྲ་ཐུ་བོན་དུ་འགྱུར་བ་འདོད་དགོས་པ་གང་ཞིག ཐུ་
བོན་ཡང་ཐེ་བོ་ཞེས་སྒྲ་ཅུང་ཙམ་འགྱུར་བ་ནི། བློས་བཟོ་གཙོ་བོར་བཟུང་སྟེ་
སྨྲས་པ་ལས་དོན་དངོས་ཀྱི་རྒྱུ་མཚན་འཐད་བདེན་མ་མཐོང་བས་རེ་ཞིག་བཞག་
98



ལོ་རྒྱུས་ཀྱི་སྐོར།
གོ༑ འདོད་པ་གཉིས་པ་མི་འཐད་དེ། ཚད་ལྡན་ལོ་རྒྱུས་དང་ལུང་རིགས་ཀྱི་
རྒྱབ་རྟེན་གང་ཡང་མེད་པར་ཡུལ་མིའི་ངག་རྒྱུན་གྱི་ཤོད་སྲོལ་ཙམ་ལ་གཞི་བཅོལ་
བ་ནི། ལྷ་སྒྲུང་ལྟ་བུ་ལ་མཁས་པ་ཁ་བདེ་འགས་བཤད་ཚུལ་མིན་ནམ་སྙམ་པའི་
དོགས་པ་རང་བཞིན་དུ་སྐྱེས་ཤིང་། དངོས་ཡོད་བདེན་ཚིག་གི་ཁྱད་པར་འབྱེད་
མི་ནུས་ཀྱང་། གནའ་སྔ་མོའི་ཡུལ་མིའི་བྱུང་རབས་ནི་ད་ལྟ་ལྐོག་གྱུར་གྱི་གནས་
སུ་མཆིས་པས། སྐབས་འདི་གང་ཟག་ལ་མི་རྟོན་ཆོས་ལ་རྟོན་ཞེས་པའི་དཔེ་ལྟར།
ལོ་རྒྱུས་ཀྱི་བྱུང་བ་འགའི་ཁྲོད་ན་ཐེ་བོའི་གཉན་གྱི་ཕོ་བྲང་ངམ་ཐེ་བོའི་ས་མཁར།
ཐོག་མའི་གནས་ཡུལ་ཁག་ལ་བསམ་གཞིག་བྱས་ཚེ་ལོ་ངོ་སྟོང་ཕྲག་འགའི་རིང་
ལ་འཕེལ་བའི་སྤྱང་རིགས་ཚོ་བ་ཁག་གི་གནས་སྟངས་ཀྱི་རྣམ་པ་དེ། དཔེར་ན།
རུ་སྡེ་དང་བོད་སྡེའི་ཆགས་ཚུལ་སོགས་ཐོག་མའི་གནས་གཞི་ནི་སྔ་མ་ལས་ལྡོག་
སྟེ༑ ལུང་རིགས་ཀྱི་གནོད་པ་མེད་སྟབས། ཅིག་ཤོས་རང་བཞིན་གྱིས་ཁེགས་
པ་གདོན་མི་ཟའོ། འདིར་ཞོགས་པའི་སྐྱ་རེངས་མ་འཆར་གོང་ལ་དགག་གཞག་
གི་ཉི་མ་ཤར་བའི་དཔེ་ལྟར་རེ་ཞིག་སྤྲོས་པ་མ་བྱས་སོ། འདོད་པ་གསུམ་པ་ལྟར་
ན༑ རྒྱ་ནག་གི་དེབ་ཐེར་རྙིང་པ་འགའ་ཞིག་ཏུ་ལྷོད་ཅེས་འབྱུང་བ་ལ་བོད་ཅེས་
སྒྲ་འཇུག་པ་དང་། དེ་བཞིན་ཐུ་བྷོད་ཅེས་པ་ནི་མཐོ་སྒང་གི་བོད་ཅེས་རྒྱ་སྐད་
དུ་ཟུར་ཆག་པར་འདོད། དཔེ་དེ་བཞིན་དུ་འབྲུག་དཀར་གཙང་བོའི་ཆུ་རྒྱུད་དུ་
གནས་པའི་ཐེ་བོའི་ཡུལ་མི་རྣམས་སྔོན་བཙན་པོའི་སྐབས་སུ། དབུས་གཙང་
སོགས་ནས་རྒྱ་བོད་ཧོར་གསུམ་གྱི་ས་མཚམས་སྲུང་བའི་དམག་སྡེ་མངགས་གཏོང་
བྱས་པའི་རུ་ཁག་སྤྱིའི་མིང་བྱེ་བྲག་ལ་ཐོགས་ཏེ། རྒྱས་ཐུ་བྷོད་ཅེས་འབོད་པ་
s9



དཔྱད་རྩོམ་ནོར་བུའི་ཕྲེང་བ།
སྒྲ་འགྱུར་ནས་ཐེ་བོ་ཞེས་འབོད་པར་སེམས། སྐབས་འདིར་སྤྱི་མིང་བྱེ་བྲག་
ཏུ་ཐོགས་པ་ལ་སྐྱོན་མི་འཇུག་གམ་སྙམ་ན། དོགས་པ་སྐྱེ་མི་དགོས་ཏེ། བོད་
ཆེན་པོ་ལ་ཐུ་བྷོད་དང་དེའི་ནང་ཚན་ཞིག་ལ་ཐེ་བོ་ཞེས་པ་མི་སུས་ཀྱང་རྟོགས་
སླ་ཞིང་། དེབ་དཀར་ལས། སྟོད་མངའ་རིས་སྐོར་ལ་སྤུ་ཧྲེང་། མང་ཡུལ།
ཟངས་དཀར་རྣམས་ལས་སྔ་མ་ནི། སྤུ་ཧྲེང་བོད་ཀྱི་རྒྱལ་ཁམས་ཞེས་གྲགས་
པ་ཡང་ལུང་ཚན་ཆུང་ཆུང་ཞིག བོད་དང་བལ་བོའི་ས་མཚམས་སུ་སྤུ་རྒྱལ་བོད་
ཀྱི་ས་སྲུང་གི་དམག་རྣམས་ལ་སྤུ་སྲུང་ཞེས་པའི་སྒྲ་འགྱུར་ནས་བོད་སྲུང་ངམ་
སྤུ་ཧྲེང་ཞེས་གྲགས་པ་བཞེད་འདུག་པ་དང་རིགས་པ་གཅིག་མཚུངས་སུ་འདོད།
གཞན་ཡང་ཁྲི་གཙུག་ལྡེ་བཙན་གྱི་སྐུ་རིང་ལ་བོད་དམག་གི་ཁྲོད་དུ་དེ་ཕུད་
ཅེས་བྱ་བའི་གྱད་མི་ཞིག་མཆིས་ཏེ། ཉིན་ཞིག་དམག་སྦྱོང་བྱེད་སྐབས་སུ་གཡག་
གཉིས་མཆན་ཁུང་གཡས་གཡོན་དུ་ཁུར་ཏེ་སོང་བ་ན། དེ་ཕུད་གཡག་ཁུར་ཞེས་
གྲགས་ཤིང་། ཁོང་བཙན་པོས་ས་མཚམས་སྲུང་བའི་དམག་སྤྱིར་བསྐོས། ཐེ་
ཇུ་བྲག་དཀར་གཉན་གྱི་ཕོ་བྲང་ས་མཁར་ཡོད་པའི་གནས་དེར་གཏན་སྡོད་བྱས་
ཕྱིར། བཙན་པོས་བོད་ཤར་ཕྱོགས་སུ་ཐེ་གཏོགས་བྱེད་པའི་ཐེ་དང་དེའི་བོད་
དམག་གི་བོད་གཉིས་ཀྱི་མིང་བསྡུས་བས་ཐེ་བོ་ཞེས་ཕྱི་མའི་སྒྲ་འགྱུར་བ་དང།
ཡང་ན་དེ་ཕུད་གཡག་ཁུར་ནི་དཔོན་ཆེན་རྒན་རབས་ཤིག་ཡིན་སྟབས། བཙན་
པོའི་སྲས་ཀྱི་ཐུ་བོའམ་དམག་གི་ཐུ་བོ་ཞེས་པའི་སྒྲ་སྔ་མ་འགྱུར་ནས་ཐེ་བོ་ཞེས་
འབོད། དེ་གཉིས་ཀྱི་འདོད་པ་གང་ཡིན་ཡང་མངའ་བདག་རལ་བ་ཅན་ཚུན་ཆད་
དུ་བྱུང་བའི་ལོ་རྒྱུས་ཡིན་ཞིང་། དེའི་སྔོན་ཆོས་རྒྱལ་སྲོང་བཙན་སྐབས་ནས་
-
100



ལོ་རྒྱུས་ཀྱི་སྐོར།
བཟུང་ཡུལ་འདིར་སྤྱང་གི་བོད་རིགས་ཡོད་པ་གང་ཞིག མགར་གྱི་རིགས་རྒྱུད་
རུ་རྣམས་མདོ་སྨད་ཤར་ཕྱོགས་སུ་རྒྱ་བསྐྱེད་བཏང་བའི་རྒྱུ་མཚན་གྱིས། འདོད་
པ་སྔ་མ་ལྟར་ཐེ་བོ་ཞེས་པའི་མིང་ཐོག་མ་ཐུ་བྷོད་ཀྱི་སྒྲ་ཟུར་དུ་ཆག་པ་ནི་བསྙོན་
དུ་མེད་པའི་ལོ་རྒྱུས་ཀྱི་འཕེལ་རིམ་ཁྲོད་ནས་ར་འཕྲོད་སྙམ།
གསུམ་པ་རིགས་རུས་ཀྱི་མཆེད་ཁུངས་ལུང་བསྟན་ཚུལ།
རྒྱའི་ལོ་རྒྱུས་རྟོག་ཞིབ་པ་སྐོར་ཞིག་གིས་བོད་ཤར་ཕྱོགས་ཀྱི་མི་རིགས་
རྣམས་བོད་རིགས་ལས་ཐ་དད་པའི་མི་རིགས་ཡན་གར་བ་ཞིག་ཏུ་འདོད་པ་ཕྱོགས་
འཐེན་བྱས་ཏེ། དཔེར་ན། ཐང་ཡིག་ཤོག་དྲིལ་(ང་)ལས། བོད་ཀྱི་ཡུལ་
མདོ་སྨད་ཕལ་ཆེར་རྒྱལ་པོ་འཕན་མྱིའི་རྒྱུད་པ་ཡིན་པར་བཞེད་པ་དང་། ཡང་
འགའ་ཞིག་གིས་ཞིས་ཆའང་ཞེས་མི་རིགས་ཡན་གར་བའི་རྒྱུད་ལས་མཆེད་པར་
འདོད་པ་དག རྒྱུ་མཚན་མེད་པར་རང་སྣང་གང་དྲན་གྱི་ལྟ་ཚུལ་ཞིག་ཏུ་གྱུར་
པས་འཐད་པ་མི་སེམས་ཏེ། དེ་དག་གང་ཡིན་ཡང་བོད་རིགས་དང་ཐ་དད་མ་
ཡིན་པ། ཡུལ་འདིར་གནས་སྡོད་བྱས་པའི་མི་རིགས་ཀྱི་མཆེད་ཁུངས་དང་།
ཡུལ་སྲོལ་གོམས་གཤིས། སྐད་ཡིག་སོགས་ཕྱོགས་གང་ནས་བལྟས་ཀྱང་བོད་
རིགས་གཅིག་མཚུངས་ཡིན་པར་མ་ཟད། དེ་ལས་ལྡོག་སྟེ་རྒྱ་མི་རིགས་དང་
ཐ་དད་ཡིན་པ་བསྙོན་དུ་མེད་པའི་རང་བཞིན་གསལ་ཞིང་། མཁས་དབང་དམུ་
དགེ་བསམ་གཏན་གྱིས། བོད་ཀྱི་མིང་ལ་གནའ་སྔ་མོ་ནས་བོད་ཅེས་འདོད་རྒྱལ་
ཞིག་ཡོད་པ་འཛམ་གླིང་ཀུན་ཏུ་གྲགས་སོ། དེ་ན་དེ་དག་གི་འཁྲུལ་གཞི་ནི། གནའ་
དུས་ཀྱི་རུས་ཆེན་བཞི་ལས་གྱེས་པའི་ཁམས་ཀྱི་མིང་འདོགས་ཚུལ་ནི། ཡེ་སང་
101



དཔྱད་རྩོམ་ནོར་བུའི་ཕྲེང་བ། །
དཀར་པོ། ཡེ་སྨོན་ནག་པོ། མོན་རྫི་ནག་པོ། སྤྱང་ཁྲིག་ཡེ་ཤེས་ཏེ་བཞི་ཡོད་
པ་ལ། སྤྱང་ཁྲིག་གི་རིགས་ལ་སྤྱང་ཞེས་འབོད་པ་དེའི་སྒྲ་ལས། བོད་སྤྱི་ལ་དེ་
ལྟར་བཏགས་པར་མངོན་ཞེས་བཞེད། སྤྱིར་གོང་དུ་བཤད་པ་ལྟར་སྟོད་མངའ་
རིས་སྐོར་གསུམ། བར་དབུས་གཙང་རུ་བཞི། སྨད་མདོ་ཁམས་སྒང་དྲུག་
སོགས་བོད་ཡུལ་འདིར་ལོ་ངོ་སྟོང་ཕྲག་མང་པོའི་སྔོན་ནས། སྤྲེའུ་དང་བྲག་
སྲིན་མོ་གཉིས་ལས་མིའི་འགྲོ་བ་རིམ་གྱིས་ཆགས་པའི་ལོ་རྒྱུས་དེབ་ཐེར་སོགས་
ན་ཕལ་ཆེར་མཐུན་པ་ལྟར། མདོ་སྨད་ཤར་ཕྱོགས་ཀྱི་གདོད་མའི་བོད་རིགས་
རྣམས་བོད་ཀྱི་རུས་ཆེན་བཞིའི་ཡ་གྱལ་ལྡོང་དང་སྤྱང་གི་རྒྱུད་ཡིན་པ་ཡབ་མེས་
ཀྱི་ལོ་རྒྱུས་ཁྲོད་དུ་གསལ། ཕྱིས་སུ་ཡུལ་འདི་ཡང་བོད་ཀྱིས་བཟུང་བ་ལྟར། མདོ་
སྨད་ཆོས་འབྱུང་ལས། ཐེ་བོའི་དཔལ་ཤུལ་ཞེས་པའི་རུས་རྒྱུད་ནི་ལྡོང་གི་རྒྱུད་
པ་ཡིན་པའི་ཐད་ལ་རྨ་ཁོག་པོ་ཏིའི་མདོ་སོགས་སུ་དཔལ་ཤུལ་སྟོད་སྨད་ནི་ལྡོང་
རིགས་ཡིན་ཏེ། རི་རྩེ་གསུམ་དེ་ལྡོང་ལ་ཐོབ། །ལྡོང་ཞྭ་མགོ་མཐོ་བ་དེ་ཡིས་
ཡིན། །ལྡོང་དང་སྤྱང་གི་རྒྱུད་ལས་མཆེད་པ་ནི་འཁྲུལ་མེད་ཀྱི་ལུང་གི་ཚད་འོས་
ཤིང། དེ་བཞིན་དུ་སྤུ་རྒྱལ་གདུང་རབས་ཀྱི་ཡུལ་གྲུ་དང་ཚོ་བ་ཁག་གཅིག་གྱུར་
བྱས་ཏེ། བྱང་ཤར་བོད་རིགས་རྣམས་བཙན་པོའི་མངའ་ཞབས་སུ་བསྡུས་པ་
དེ་ཡང་། ཆའང་མི་རིགས་ཀྱི་རིག་གནས་སོགས་བོད་ཀྱི་རིག་གནས་ཀྱིས་བསྣུབ་
ཅེས་བཤད་པ་ནི། ཁུངས་ལུང་མེད་པའི་བསམ་ཚུལ་ལྟར་སྣང་བ་ཞིག་ཡིན་པར་
མ་ཟད། དེ་དག་གི་མི་རྒྱུད་ནི་བོད་རིགས་མ་ཡིན་ཏེ་གནའ་བོའི་བོད་ཀྱི་ཁུངས་
བཙུན་པའི་ལོ་རྒྱུས་དེབ་ཐེར་གཡས་རུ་བྱང་བའི་གདུང་རབས་ཞེས་བྱ་བའི་
102



ལོ་རྒྱུས་ཀྱི་སྐོར།
ནང་གསལ། དེར་བརྟེན་རྒྱའི་ལོ་རྒྱུས་ནང་འཁོད་པའི་ཞིས་ཆའང་ཞེས་ཚོ་
བ་དེ་དང་བོད་རིགས་དག་འཚོ་བའི་གོམས་གཤིས། སྐད་ཡིག་རིག་གནས་
སོགས་ཕྱོགས་གཅིག་ལས་ཐ་དད་པའི་ངོ་བོ་རྙེད་རྒྱུ་ནི་ཉིན་མོའི་སྐར་མ་ལྟ་བུར་
གྱུར། ཅེས་བཤད་པ་ནི་རྩ་བའི་རིགས་རྒྱུད་བོད་རིགས་སུ་བཞེད་པ་དོན་ལ་གནས་
ཤིང་རྒྱུ་མཚནའཐད་ལྡན་དུ་མཐོང་ངོ་། །
བཞི་པ་དབུས་དམག་རྒྱ་བསྐྱེད་ཀྱི་དར་རྒུད་སྐོར། །
ཕྱི་ལོ ༦༧༠ ལོར་བོད་དམག་གིས་ཙོང་ཁའི་རྒྱུད་དུ་དམག་བཤམས་
ནས་རྒྱ་དམག་ཕམ་ཞིང་། ཕྱི་ལོ་ ༧༦༣ ལོར་བོད་དམག་ཤར་ཕྱོགས་སུ་
དྲངས་ཏེ་རྨ་ཆུའི་ནུབ་རྒྱུད་དང་ལུང་ཧྲན་རི་བོའི་གཡས་རྒྱུད་བཟུང་། ཧྲན་ཞིའི་
འགག་སྒོ་གཏོར་ནས་རྒྱལ་ས་ཁྲང་ཨན་བཟུང་ཞིང་སྲིད་འཛིན་དོ་དམ་སྟབས་བདེ་
ཡོང་ཕྱིར། དབུས་དང་གཙང་ནས་ཡོང་བའི་བོད་དམག་རྣམས་གནས་སྡོད་བྱས་
ཐོག སྤྱང་རིགས་ཚོ་བ་ཁག་དང་དམག་རུ་གཤོག་ཀ་ནང་སྒྲིལ་མཛད། ཡང་
རྒྱའི་ཡོན་ཧོའི་ལོ་རྒྱུས་ཞེས་བྱ་བ་རུ། གནའ་བོའི་ཐེ་ཀྲོའུ་ཡི་རྒྱ་ཁྱོན་ལ་ཤར་
ནུབ་ཏུ་སྤྱི་ལེ་ཉིས་བརྒྱ་དང་དྲུག་ཅུ་རེ་ལྔ་ཡོད་པ་དང་། སིའུ་རྒྱལ་རབས་ཀྱི་དུས་
མགོར་ཐེ་བོའི་ས་མཁར་གཏོར་ཏེ་རྫོང་བཙུགས་ཤིང་བ་ཙེའི་ཁོངས་གཏོགས་
སུ་སྦྱར། ཞེས་དང་། ཕྱི་ལོ་ ༦༨༨ ལོར་འ་ཞས་ཐེ་ཀྲོའུ་བཟུང་། ཐང་རྒྱལ་
རབས་ཀྱི་གོང་མ་ཀོ་ཙོང་ཁྲི་ལོ་གཉིས་པ་སྟེ་ཕྱི་ལོ་ ༦༧༥ ལོར་ནུབ་བོད་བཟུང་།
ཞེས་བཀོད་ཡོད་ཀྱང་། སྐབས་དེ་དུས་ནས་བཟུང་རྒྱས་ས་ཁྱོན་རྒྱ་བསྐྱེད་དང་
མི་སེར་སྤེལ་ཡུལ་དུ་འཛིན་པའི་སྲིད་ཇུས་མ་གཏོགས། དོན་དངོས་ཐོག་ས་
103



དཔྱད་རྩོམ་ནོར་བུའི་ཕྲེང་བ།
མཚམས་ཀྱི་བོད་རིགས་ལ་དབང་བསྒྱུར་བྱེད་ཐུབ་མེད་པའི་རྙོག་འཛིང་ལོ་བརྒྱ་
ཕྲག་མང་པོར་ཕྱིན་ཡོད། བོད་གཅིག་གྱུར་གྱི་རྒྱལ་ཁབ་སིལ་བུར་མ་འཐོར་
བར་དུ་མདོ་སྨད་ཕལ་ཆེར་བོད་བཙན་པོའི་མངའ་ཁོངས་སུ་གཏོགས་པ་དང་། ཁྲི་
གཙུག་ལྡེ་བཙན་གྱི་སྐུ་རིང་ལ་བོད་དམག་གི་ཁོངས་སུ་དེ་ཕུད་གཡག་ཁུར་ཞེས་
གྱད་མི་རྩལ་ཆེན་ཞིག བཙན་པོས་རྒྱ་བོད་ས་མཚམས་སྲུང་བའི་དཔུང་ཚོགས་
ཡན་ལག་གསུམ་གྱི་དམག་སྤྱིར་བསྐོས། ཐེ་ཇུ་བྲག་དཀར་གྱི་གཉན་གྱི་ཕོ་བྲང་
ས་མཁར་ཡོད་པའི་གནས་དེར་བསྡད། ཐེ་བོ་སྟོད་སྨད་བར་གསུམ་རིམ་བཞིན་
རིགས་རྒྱུད་ཚོ་བ་ཁག་འཕེལ་ཞིང་། མཁས་དབང་དུང་དཀར་བློ་བཟང་འཕྲིན་
ལས་མཆོག་གི་གསུང་རྒྱུན་ལྟར་ན། ཐེ་བོ་རོང་གི་བོད་རིགས་ཀྱི་གདུང་ཁུངས་
ནི་སྤྱང་རོང་གི་རུས་རྒྱུད་ལས་མཆེད་པ་གདོད་མའི་མི་ཉུང་ཤས་མ་གཏོགས།
གཞན་རྣམས་བཙན་པོ་མེས་དབོན་རྣམས་ཀྱི་སྐུ་རིང་དུ་དབུས་གཙང་དང་དྭགས་
པོ་སོགས་ལས་མངགས་པའི་བོད་དམག་གི་རྒྱུད་པ་ཡིན་པ་དོན་ལ་གནས་ཤིང་།
དེ་དག་གི་རུས་རྒྱུད་ནི་བོད་ཀྱི་རུས་ཆེན་བཞི་ལས་དཔྱིའི་བྱེ་བྲག་ཅིག་ཡིན་ཞེས་
གསུངས། དུས་རབས་བདུན་པའི་ནང་བློན་ཆེན་པོ་མགར་གྱིས་མདོ་སྨད་འ་
ཞའི་ཡུལ་དུ་དམག་དྲངས་ནས་དབང་བསྒྱུར་ཅིང་མངའ་ཞབས་སུ་བཅུག་པ་ནས་
བཟུང་། མགར་གྱི་བུ་རྣམས་ཀྱིས་གཞི་འཛིན་སའི་མཁར་གཙོ་བོ་ནི་འཕན་ཀྲུའ་
ཟེར་ལ། དེང་དུས་ཐེ་བོ་རྫོང་གི་ཁོངས་གཏོགས་ལྷོ་ཕྱོགས་སུ་གནས་པའི་འ་
ཞ་རུ་མཚོན་ཡིན་ཞིང་། གནའ་སྔ་མོའི་མཁར་ཤུལ་ཡང་དབྱིབས་ཙམ་ཞིག་
མཐོང་རྒྱུ་ཡོད་པར་མ་ཟད། དེའི་ལུང་པའི་མིང་ལ་མགར་གདོང་ལུང་པ་ཞེས་
104



ལོ་རྒྱུས་ཀྱི་སྐོར།
འབོད་པ་དང་། དེ་དང་ཉེ་བའི་ཡུལ་སྡེ་ལ་མགར་སྡེ་དང་བོད་སྡེ་ཞེས་འབོད་
ཅིང་། རྒྱ་སྐད་ལ་ཡང་མིང་དེའི་སྒྲ་ཟུར་ཆག་པ་ལྟ་བུ་ཡོད། བོད་རྒྱལ་ཐོག་
མ་གཉའ་ཁྲིའི་གོང་དུ་རྒྱལ་ཕྲན་བཅུ་གཉིས་ཀྱི་གྲས་སུ་ཡོད་པའི་འ་ཞའི་རིགས་
ཡིན་པར་སེམས་ཏེ། རུས་མཛོད་ལས། ལྡོང་ལ་རུས་ཆེན་བཅོ་བརྒྱད་གྲོལ། །སེར་
རྒྱལ་འ་ཞ་བུ་དགུ་གྲོལ། །ཞེས་གསུངས་པ་ལྟར་འ་ཞ་དང་ཐེ་བོ། ཅོ་ནེ་སོགས་
རྩ་བའི་བོད་ཀྱི་རིགས་རུས་ཀྱི་རྒྱུད་ཡིན་པ་གང་ཞིག སྐབས་འགར་བཙན་པོའི་
མངའ་འོག་ཏུ་མི་འདུ་བས་དམག་བཏང་ནས་ཞབས་འོག་ཏུ་བསྡུ་དགོས་བྱུང་བའང་
ཡོད། བོད་སིལ་བུའི་སྐབས་ནས་བཟུང་བོད་སྤྱི་ལ་དབང་བའི་རྒྱལ་པོ་མེད་སྟབས།
ལོ་ངོ་སུམ་བརྒྱ་ལྷག་གི་རིང་ལུང་ཚན་རེ་ལ་སྡེ་དཔོན་རེས་བཟུང་ནས་གནས་སོ།
ཡང་ཆིན་རྒྱལ་རབས་ཀྱི་ལོ་རྒྱུས་བན་ཡན་ཀང་གི་ལོ་རྒྱུས་བཤད་པའི་ལེའུ་ནང་
དུ་ལུའོ་ལི་རུས་དཔོན་རི་ལིན་ཆེན་གྱིས་ཐེ་བོ་བཟུང་ཞིང་། དེར་རུ་ཚོ་བཞི་
བཅུ་ཞེ་གསུམ་དང་། མཁར་རྫོང་བཅུ་བཞི། དུད་ཁྱིམ་ཁྲི་ཧྲག་སུམ་ཅུ་མངའ།
ཞེས་བཀོད་ཡོད་པ་དང་། སྐེད་དྲན་དང་ཀློང་གྱུར་སོགས་གཙོ་བོ་སྟག་ར་སྟོད་
སྨད། འ་ཞ་སོགས་ཐེ་བོའི་ཚོ་བ་ཆེ་ཤོས་ཡིན་པ་བདེན་ཡང་ཡུལ་དེ་བཟུང་ཞེས་
པ་ནི་དོགས་པ་རང་བཞིན་དུ་སྐྱེས་ཏེ། སྐབས་དེ་དུས་ཆིན་རྒྱལ་ཁབ་རྨ་ཆུའི་
ནུབ་རྒྱུད་ཕྱོགས་སུ་དབང་བསྒྱུར་བྱས་པའི་དཔུང་ཤུགས་མེད་པར་མ་ཟད། རང་
ཉིད་ཀྱི་རྒྱལ་ཁབ་ལ་སོག་པོས་སུན་བཙེར་བྱས་པར་འཁོན་ལན་སློག་མི་ཐུབ་པའི་
སྐབས་ལ་ཁེལ་ཡོད། སུང་ལྷོ་མའི་རྒྱལ་རབས་སུ་སྐབས་དེར་ཐེ་བོ་ནི་སྤུ་རྒྱལ་
གྱི་གདུང་རྒྱུད་ཙོང་ཁའི་རྒྱལ་རབས་ཀྱི་མངའ་ཁོངས་སུ་གཏོགས་གསུངས་པ་
105



-
-
-
--
དཔྱད་རྩོམ་ནོར་བུའི་ཕྲེང་བ།
དོན་ལ་གནས་ཤིང་། སྟོབས་ཤུགས་ཀྱང་རྒྱའི་འཐབ་འཁྲུག་ལ་རྒོལ་ལན་སློག་
པའི་ནུས་ཅན་དུ་གྱུར་འདུག ཕྱིས་སུ་རིམ་པས་སོག་པོས་རྒྱ་བོད་མི་ཉག་སོགས་
ལ་དབང་བསྒྱུར་བྱས་པའི་སྐབས་དང་བསྟུན་ཏེ། ཐེ་བོ་དང་ཅོ་ནེ་སོགས་ཧོར་
སོག་གི་མངའ་འོག་ཏུ་ཚུད། ཐེ་བོ་ནི་ཐུ་བྷོད་ཞོན་ཝེ་སིའི་ཁོངས་གཏོགས་སུ་
མཛད། སེ་ཆེན་རྒྱལ་པོའི་སྐབས་སུ་འགྲོ་མགོན་ཆོས་འཕགས་ལ་བོད་ཆོལ་ཁ་
གསུམ་དབང་ཡོན་དུ་ཕུལ་པ་ནས་བཟུང་། བོད་ཀྱི་ཆོས་སྲིད་གཉིས་ཀྱི་བདག་
དབང་བོད་རང་ལ་ཡོད་པ་བཞིན་དུ་ཡུལ་འདིར་ཡང་སྐྱིད་པའི་ཉི་མ་ཤར་བའི་སྐལ་
བཟང་བྱུང་། ཐེ་ཙུང་དུས་ནས་མི་ལོ་བདུན་བརྒྱ་བཞི་བཅུའི་རྗེས་ཏཱ་མིང་རྒྱལ་
པོ་ཧུང་ཨུ་དུས་སུ་རིམ་གྱིས་རྒྱ་བོད་ས་མཚམས་སུ་དམག་ཤུགས་སླེབས་ཏེ།
འཁྲུག་རྩོད་བྱེད་བཞིན་པའི་སྔར་གྱི་འ་ཞ་དང་ཟུང་ཆུ་གཉིས་གཅིག་གྱུར་གྱིས་
ཟུང་ཆུའི་ཆུ་ཐོག་ཏུ་མཁར་བརྩིགས། དེའི་ཁོངས་སུ་ཐེ་བོའི་སྟོད་ཕྱོགས་ཀྱི་
རོང་འབྲོག་གི་ཤོག་ཀ་མང་ཡང་འདིར་མ་སྤྲོས་སོ། །
ཡུལ་མིའི་ངག་རྒྱུན་ལྟར་ན། ཅོ་ནེའི་དཔོན་གྱི་སྲས་མོ་ཞིག་ཟུང་ཆའི་
དཔོན་སྲས་ཀྱི་བཙུན་མོར་བརྫངས་པའི་ལེགས་སྐྱེས་ཀྱི་སྐལ་ལ་ཐེ་བོའི་སྟོད་
འབངས་རྣམས་ཕུལ། ཞེས་བཤད་སྲོལ་ལྟར་བཀོད་པ་ནི། དེང་སང་སུའུ་ཁྲོན་
ཞེས་པའི་ཁོངས་གཏོགས་སུ་གནས་པའི་ཐེ་བོ་རྣམས་ཡིན། ཐེ་བོའི་བར་སྨད་
དག་རབ་བྱུང་བདུན་པའི་ཤིང་སྤྲུལ་ལོར་སྤྱང་བྲིས་སྟག་ར་སོགས་ཚོ་བ་ཁག་མགོ་
འདོམས་ཏེ་དཔོན་ཆེན་གྱི་གོ་གནས་ལ་བཞུགས་ཚེ། ཅོ་ནེ་དང་ཐེ་བོ་གཉིས་ཀྱི་
ཚོ་བ་ཤོག་ཀ་ཡོངས་ལ་དབང་བསྒྱུར་ཅིང་། རིམ་གྱིས་ཅོ་ནེའི་དཔོན་རབས་
106



ལོ་རྒྱུས་ཀྱི་སྐོར།
དགུ་པའི་སྐབས་རི་བྲག་དང་། ཆུ་བོ། ཐེ་བོ་བཅས་ཀྱི་ཡུལ་ཚོ་ཉེར་དྲུག་གི་
ཟིང་འཁྲུག་ཞི་འཇགས་མཛད་དེ། ཐེ་བོའི་ཡུལ་གྲུ་ཕལ་ཆེར་རང་གི་ཆབ་འོག་
ཏུ་བསྡུས། དེ་ལ་དབྱེ་ན། སྟོད་པ་དམག་རུ་དྲུག་དང་། སྨད་པ་དམག་རུ་
བརྒྱད། སྤྱི་མིང་ལ་རི་བརྒྱ་དམག་རུ་བཅུ་བཞི་ཟེར་ཞིང་རྒྱས་པ་མ་སྤྲོས་སོ། །
མདོར་ན། སྤུ་རྒྱལ་སིལ་བུར་འཐོར་ནས་ཚོ་བ་ཁག་རྣམས་ཕན་ཚུན་གཅིག་
འོག་ལ་གཅིག་མ་འདུས་པར་ཁྲིམས་མགོ་རང་བཙན་དང་དཔོན་མགོ་སོ་སོར་ཡིན་
པའི་ལོ་རྒྱུས་ཡུན་རིང་བརྒྱུད་མོད་ཀྱང་། སྔོན་བཙན་པོའི་སྐབས་ཀྱི་ཚོ་བ་དང་
ཤོག་ཀའི་ལམ་ལུགས། ཡུལ་སྲོལ་གོམས་གཤིས་སོགས་གཏན་ཆགས་ཀྱི་རང་
བཞིན་ལྡན་པ། རྣམ་པ་མ་འགྱུར་བར་ད་ལྟ་བར་དུ་གནས་ཡོད། དཔེར་ན། དེང་
སང་གི་ཀན་ལྷོའི་ཁོངས་འབྲུག་ཆའི་བོད་རིགས་རྣམས་ནི་བོད་ལྗོངས་ཀོང་པོ་
ནས་མཆེད་པ་དང་། ཐེ་བོ་རྫོང་དང་ཝུན་ཞན་ས་ཁུལ་དང་། རྨ་ཆུ་རྫོང་གི་ཁོངས་
གཏོགས་ཐེ་བོའི་ཚོ་བ་ཁག་ཅིག སུའུ་ཁྲོན་ཁོངས་གཏོགས་ཀྱི་ཐེ་བོ་རྣམས་བོད་
ལྗོངས་དྭགས་པོ་དང་དབུས་གཙང་ནས་མཆེད་པ། ཅོ་ནེ་ས་ཁུལ་གྱི་བོད་རིགས་
རྣམས་འཕན་པོ་ནས་མཆེད་པ། རི་རྒོད་ཐང་། ཐེ་བོ། ཐེ་བརྒྱུད་ཀེ་ཡུལ་མཁར།
བོད་སྡེ་སོགས་ཚོ་བའི་ཆགས་སྟངས་ཐད་ནས་བལྟས་ཚེ། དམག་འཁྲུག་གི་སྟངས་
འཛིན་འོག་གི་བརྒྱུད་རིམ་ཁྲོད། ས་བཙན་སའམ་རི་མཐོ་སར་འཛིན་པའི་ཚོ་
བ་བསྐྱར་བསྒྲིགས་བྱས་པར་སེམས། ལོ་ངོ་བརྒྱ་ཕྲག་དུ་མའི་རིང་རྒྱ་བོད་ས་
མཚམས་སུ་དམག་འཁྲུག་གི་དུས་འདས་ཤིང་། རྒྱུན་མི་ཆད་པའི་སྲོལ་ངན་གྱི་
རྒྱུན་ཆགས་པར་གྱུར། རིམ་གྱིས་རྒྱ་བོད་གཉིས་ཕན་ཚུན་བསུན་གཙེར་གྱི་གནོད་
107་



དཔྱད་རྩོམ་ནོར་བུའི་ཕྲེང་བ།
པ་ཇེ་ཆེ་དང་བཅོམ་འཕྲོག་གི་འདོད་རྔམ་ཇེ་མང་དུ་སོང་སྟབས། ཐེ་བོའི་སྟོད་
ཕྱོགས་ཀྱི་བོད་དམག་འགས་རྒྱའི་ཡུལ་བཅོམ་འཕྲོག་བྱེད་ཞོར་ས་མཚམས་སུ་
གནས་པའི་བོད་རིགས་འགྲིམ་འགྲུལ་རྣམས་བཅོམ་འཕྲོག་བྱེད་པའི་སྲོལ་ངན་
ཆགས་ནས། ཕྱི་ལོ་ ༡༩༥༩ བར་ཆུ་ངན་ལམ་ཞུགས་ཀྱི་དཔེ་ལྟར་སྤྱོད་ཚུལ་
ཐབས་རྡུགས་ཀྱི་གཏམ་ངན་དེ་བྱུང་། གཞན་ཡང་ཐེ་བོ་འདིར་སྔོན་བཙན་པོས་
སྐད་གསར་བཅད་ཀྱི་སྒྲིག་ཁྲིམས་དར་ཁྱབ་ཆེན་པོ་མ་བྱུང་བར་སེམས་ཏེ། དཔེར་
ན༑ སྔོན་གྱི་བརྡ་རྙིང་ཤིན་ཏུ་མང་སྟེ། སྦྲུལ་ལ་རུས་དང་། སྤྲིན་ལ་སྲིན།
མེ་ལ་མྱེ། མི་ལ་སྤྱི་ཞེས་པ་སོགས་བརྗོད་ཀྱིས་མི་ལོངས། ཡང་ཡུལ་འདིར་
མི་རྒན་པ་ཞིག་གྲོངས་ཚེ། རྒན་པ་རྣམས་ཚོགས་ཏེ་ཡབ་མེས་ཚོ་བ་ཁག་གི་ཕ་
རྒྱུད་ཀྱི་བྱུང་རབས་དང་མཛད་རྗེས་གླེང་མོད། དེ་ལ་ཡང་སྟོད་སྨད་གཉིས་ལ་
ཁྱད་པར་ཡོད་དེ། ཕྱི་མ་ལྟར་ན། མིའི་བེམ་པོ་ལ་ཕྱག་འཚལ་ནས་སྡིག་སྤོང་
དགེ་སྒྲུབ་ཀྱི་འགྲོ་སོང་བེམ་པོའི་ཕྱོགས་སུ་ཁ་གཏད་ཅིང་གཏམ་བཤད་སྤེལ་བ་
ལ་སོགས་པ་ནི། བོད་མི་རིགས་ཀྱི་གོམས་གཤིས་དང་བར་ཐག་ཇེ་རིང་དུ་སོང་
བ་དང་། རྒྱ་བོད་ས་མཚམས་ཀྱི་འགྲོགས་འདྲིས་དུས་ཡུན་རིང་ཕྱིར། རྒྱ་ནག་
གི་ཤན་ཞུགས་ཐེབས་པ་ཡིན་པ་བསྙོན་དུ་མེད་པའི་ཆོས་ཉིད་དུ་ཆགས་ཡོད། ཚུལ་
འདི་དག་གིས་མཚོན་པའི་བོད་མི་རིགས་ཀྱི་སྐད་དང་གོམས་གཤིས་སོགས་ཉམས་
པ་སོར་ཆུད་དང་མི་ཉམས་གོང་འཕེལ་གཏོང་དགོས་པ་ནི་ཤིན་ཏུ་གལ་ཆེ་ཡང་།
དུས་རབས་ཀྱི་གནས་བབས་དང་འགལ་རྐྱེན་མི་ཉུང་བ་ཞིག་གིས་བོད་ཀྱི་ཐུན་མོང་
མ་ཡིན་པའི་སྐད་དང་གོམས་གཤིས་སོགས་ལ། མི་རིགས་གཞན་གྱི་ལྷད་འདྲེས་
108



ལོ་རྒྱུས་ཀྱི་སྐོར།
པ་སྟེ། མི་རིགས་ཀྱི་ངོ་བོ་འགྱུར་བའི་ནད་ཡམས་ལྟ་བུ་གྱུར་སྟབས། ཤེས་
ལྡན་རྣམ་ལ་དཔྱད་གཞིའི་ཚུལ་དུ་ཕུལ་པ་ལགས།
ལྔ་པ་མཇུག་གི་གཏམ། །
སྤྱིར་ཕྲན་ལ་མཚོན་ན། ལྟ་རྒྱ་ཆུང་ཞིང་ཤེས་རྒྱ་དོག་པའི་དབང་གིས་ལོ་
རྒྱུས་ལ་ཞིབ་དཔྱོད་ཚད་འོས་བྱེད་མི་ཐུབ་ཀྱང་། བླ་མ་གྲྭ་ཚང་གི་ཐུགས་རྗེའི་
བཀའ་དྲིན་ལ་བརྟེན་ནས་སྐབས་བཅུ་པའི་རིག་གནས་སློབ་ཐོན་པའི་དཔྱད་གཏམ་
འབྲི་བའི་གོ་སྐབས་བཟང་པོ་འདི་མ་བརླགས་པ་ཙམ་དང་། རང་ཉིད་ཀྱི་ཡུལ་
མིའི་རིགས་རུས་ཀྱི་མཆེད་ཁུངས་དང་བྱུང་རབས་ལ་གོ་རྟོགས་ཞན་ཕྱིར། མཁས་
དབང་གཞན་འགའི་བཞེད་ཚུལ་ལྟར་བཀོད་ནས། རང་བློས་གང་དཔོག་གིས་
དཔྱད་པ་རགས་ཙམ་བགྱིས་པ་ལ་ལུང་རིགས་ཀྱི་འགལ་སྐྱོན་ཇི་མཆིས་སློབ་སྟོན་
ཡོད་པ་ཞུའོ། །
109



ལོ་རྒྱུས་ཀྱི་སྐོར།
སྤུ་རྒྱལ་བཙན་པོའི་ཐོག་མ་གཉའ་ཁྲིའི་
སྐོར་ཅུང་ཙམ་བརྗོད་པ།
ཆོས་འཛིན།
(གདོང་རི་དགོན།）
དང་པོ། ཐོག་མའི་སྔོན་གླེང་།
༄༅།། དེ་ཡང་མཐོ་སྒང་གི་རི་སུལ་དུ་སྤྲ་ལས་མི་རུ་མཆེད་པའི་བོད་མི་རིགས་
ནི་ཐོག་མར་བྱུང་བ་ནས་ད་ལྟའི་བར་མི་ལོ་སྟོང་ཕྲག་མང་པོའི་ལོ་རྒྱུས་ཀྱི་བྱུང་
བ་ལྡན་ཞིང་། སྲིད་འབྱོར་རིག་གསུམ་གྱི་མངའ་ཐང་སོགས་འཛམ་གླིང་གི་
མི་རིགས་གཞན་དང་རྒྱལ་ཁབ་གཞན་དག་དང་མཚུངས་པ་ཇི་ལྟར་དར་བ་ནས་
རྒུད་པའི་ངོ་བོར་ལྷགས་པའི་ལོ་རྒྱུས་ཀྱི་བརྒྱུད་རིམ་ལྡན་པས། རྒྱ་ཆེ་ལ་གཏིང་
ཟབ་པའི་ཞིབ་འཇུག་བྱ་རྒྱུ་འདི་ལས་སླ་བོ་ཞིག་གཏན་ནས་མིན། འོན་ཀྱང་ད་
ལྟའི་དུས་རབས་འདིར་ལོ་རྒྱུས་ཀྱི་མཚོན་བྱ་དངོས་གང་ཡིན་རུང་དེ་ལ་ཞིབ་འཇུག་
དང་དཔྱད་བརྗོད་ཀྱི་སྡོམ་ཚིག་འགོད་པ་ནི་མིའི་འཚོ་བའི་དགོས་མཁོ་གལ་ཆེན་
ཞིག་ཏུ་གྲུབ་པའང་འཛམ་གླིང་ཤར་ནུབ་ཀྱི་རིག་པ་སྨྲ་བ་རྣམས་ཀྱི་གཅིག་གྱུར་
གྱི་ལྟ་ཚུལ་ཞིག་ཏུ་གྲུབ་ཡོད་པར་མ་ཟད། མི་ལོ་སྟོང་ཕྲག་མང་པོའི་སྔོན་ནས་
མཉམ་མེད་ཟས་གཙང་གི་སྲས་པོས། དགེ་སློང་དག་གམ་མཁས་རྣམས་
ཀྱིས། །བསྲེགས་བཅད་བརྡར་བའི་གསེར་བཞིན་དུ། །ལེགས་པར་བརྟག་ལ་
ང་ཡི་བཀའ། །བླང་བར་བྱ་ཡི་གུས་ཕྱིར་མིན། །ཞེས་དང་། ཇི་སྐད་དུ། མ་
111



དཔྱད་རྩོམ་ནོར་བུའི་ཕྲེང་བ།
དཔྱད་པ་ལས་དོན་གྲུབ་པ། །བྱུང་ཡང་མཛངས་པར་སུ་ཞིག་བརྩི། །ཞེས་པ་
ལྟར་ངག་སྒྲོས་ཐན་ཐུན་དང་། འོལ་སྤྱི་ལྟ་བུའི་དེ་དང་འདི་ཞེས་སྡོམ་ཚིག་འཇོག་
འོས་པ་མ་ཡིན་ལ། ལོ་རྒྱུས་ཀྱི་ཆར་གཏོགས་རྒྱལ་རབས་ལྟ་བུར་མཚོན་ན་ཡང་།
རྒྱལ་རབས་ཀྱི་གླེགས་བམ་ལོངས་པ་ཙམ་གྱི་ཆེད་དུ་བྲིས་པ་མིན་པར། རྒྱལ་
རབས་ཞེས་པའི་ངེས་དོན་ཏེ་ཡུལ་གང་ཞིག་གི་མི་རིགས་དང་དེའི་རྒྱལ་རྒྱུད་རིམ་
པའི་བྱུང་བ་བརྗོད་ཞོར་དུ་སྐབས་སོ་སོའི་རྒྱལ་པོའི་སྲིད་འབྱོར་རིག་གསུམ་གྱི་
བྱུང་བ་ཇི་བཞིན་བརྗོད་པ་ཞིག་ཡིན་དགོས་ཏེ། དབུ་མའི་སྙིང་པོ་ལས། ཕྱོགས་
སུ་ལྷུང་བས་སེམས་གདུངས་བས། །ཞི་བ་ནམ་ཡང་རྟོགས་མི་འགྱུར། །ཞེས་
གསུངས་པ་ལྟར་ཆབ་སྲིད་ཀྱི་དགོས་དབང་དང་། ཕྱོགས་སུ་ལྷུང་བའི་དྲི་མས་
མ་གོས་པར་དཔྱད་པ་གསུམ་གྱིས་གཙོ་བོ་དྲང་བདེན་གྱིས་དངོས་ཐོག་བདེན་
འཚོལ་གྱི་ལྟ་ཚུལ་འོག་ནས་གང་དཔྱད་པར་བྱ་བའི་ལོ་རྒྱུས་སྤྱི་དང་བྱེ་བྲག་གང་
ཡིན་རུང་དུས་སྐབས་སོ་སོའི་རྒྱལ་པོ་རིམ་བྱོན་དང་། དེའི་ཆབ་སྲིད་སོགས་
ཀྱི་མངའ་ཐང་ཐོག་མའི་དར་སྲོལ་ནས་བར་དུ་རྒྱ་བསྐྱེད། ཐ་མ་རྒྱུ་རྐྱེན་གང་
ལ་བརྟེན་ནས་གོད་ཆག་ཕྱིན་པའི་བརྒྱུད་རིམ་དག་ཞིབ་འཇུག་གིས་ལོ་རྒྱུས་ལ་
དབྱེ་ཞིབ་བྱས་ཏེ་འཇིག་རྟེན་དང་ལོ་རྒྱུས་ལྟ་ཚུལ་ལ་བསྒྱུར་བཀོད་བྱས་པ་ཙམ་
མིན་པར། སློབ་དཔོན་དབྱིག་གཉེན་གྱིས། མདོ་དོན་ཆེ་བ་ཉིད་ཐོས་ནས། །ཉན་
པ་དང་ནི་འཛིན་པ་ལ། །ཉན་པ་པོ་ཡིས་གུས་བྱེད་པས། །ཐོག་མར་དགོས་པ་
བརྗོད་པར་བྱ། །ཞེས་དང་། པཎྜིཏ་ཟླ་བ་མངོན་དགས། ཇི་སྲིད་དགོས་པ་མ་
སྨྲས་པ། །དེ་སྲིད་དུ་ནི་སུ་ཞིག་འཛིན། །ཅེས་པ་ལྟར་ས་ཆེན་པོའི་དངོས་པོ་
112



ལོ་རྒྱུས་ཀྱི་སྐོར།
གང་ཡིན་རུང་རང་ཉིད་དེའི་རྗེས་འབྲངས་མི་དགོས་པ་ལོ་རྒྱུས་ལས་གསལ་བོར་
རྟོགས་པར་མ་ཟད། མི་རིགས་དེའི་མ་འོངས་པའི་ཁ་ཕྱོགས་ལ་ཡར་རྒྱས་ཀྱི་
སྒུལ་ཤུགས་མཐོར་འདེགས་སུ་གཏོང་བ་ནི་ལོ་རྒྱུས་སྨྲ་བའི་དམིགས་འབེན་ནམ་
དགོས་དོན་གྱི་སྙིང་པོ་ཡིན་ཞིང་། གཞན་དུའང་འཇིག་རྟེན་གྱི་བྱུང་བ་སོགས་
ཤེས་བྱ་གང་ཡིན་རུང་ལོ་རྒྱུས་དང་མ་འབྲེལ་བ་ཞིག་གཏན་ནས་མེད་པས། རིག་
པར་སློབ་པའི་བློ་ལྡན་སུ་ཡིན་རུང་ལོ་རྒྱུས་ཀྱི་ནོར་བུ་གཙུག་ཏུ་བཀུར་ན་ཡོན་
ཏན་གྱི་དངོས་གྲུབ་བདེ་ལེགས་ངང་འབྱུང་སྟེ། རྗེ་བྲག་དགོན་པས། གོ་མཐའི་
ས་ལས་གོམ་གཅིག་མ་བརྒལ་བར། །འཇིག་རྟེན་དེ་ཉིད་མཐོང་བའི་ལྟད་མོ་
འབྱུང་། །ཞེས་གསུངས་པ་ལྟར་ལོ་རྒྱུས་ཀྱི་དགོས་དོན་ཞོར་འཕྲོས་ཀྱི་ཚུལ་
དུ་ཅུང་སྤྲོས་ཏེ་གང་གླེང་བར་བྱ་བ་ནི་སྤུ་རྒྱལ་བཙན་པོ་ཐོག་མའི་སྐོར་ཅུང་
ཙམ་གླེང་བར་བྱའོ། །
གཉིས་པ། བརྗོད་དོན་དངོས་གཞི། སྤུར་རྒྱལ་གཉའ་ཁྲིའི་འབྱུང་ཁུངས་དང་
མཚན་གསོལ་བའི་སྐོར་སོགས། །
ཀ༽ སྤུར་རྒྱལ་གཉའ་ཁྲིའི་འབྱུང་ཁུངས། དེ་ཡང་སྤུ་རྒྱལ་གཉའ་ཁྲི་
བཙན་པོའི་འབྱུང་ཁུངས་སྐོར་ལ་བོད་ཀྱི་ལོ་རྒྱུས་སུ་བཤད་ཚུལ་མང་ལ། གཅིག་
གྱུར་གྱི་སྡོམ་ཚིག་མེད་པར་མ་ཟད་ཐོག་མཐའ་བར་གསུམ་དུ་རྙོག་འཛིང་ཆེ་བའི་
ལོ་རྒྱུས་ཀྱི་གྲས་ཡིན་ཁར། རྒྱལ་སྤྱིའི་བོད་རིག་པ་ཞིབ་འཇུག་མཁན་ཚོས། དེ་
ནི་སྔོན་དུས་ཀྱི་རིག་བྱེད་ཀྱི་གཏམ་རྒྱུད་དམ་རྨོངས་དད་ཀྱི་ཆོས་ལུགས་པས་ལུང་
བསྟན་དང་འབྲེལ་བའི་འཐད་ལྡན་གྱི་གནས་ལུགས་རྙེད་ཐབས་བྲལ་བས། བོད་
113



དཔྱད་རྩོམ་ནོར་བུའི་ཕྲེང་བ།
རིག་པའི་ཤེས་བྱའི་ཁྱབ་ཁོངས་སུ་དེ་ཙམ་དོ་གལ་མི་ཆེ་བའི་དགོངས་པའམ། གང་
ལྟར་ད་བར་ཆེད་གཉེར་གྱི་ཞིབ་འཇུག་དང་དཔྱད་བརྗོད་ཀྱི་སྡོམ་ཚིག་འཇོག་མཁན་
ཉུང་ཤས་ལས་མ་བྱུང་བ་འདྲ་ལ། འོན་ཀྱང་ང་ཚོ་མཐོ་སྒང་དུ་འཚོ་བའི་བོད་
མི་རིགས་ལ་མཚོན་ན་“་ཆུ་མགོ་གངས་ལ་ཐུག་པའི་དཔེ་ལྟར་”མི་རིགས་འདིའི་
བརྒྱུད་རིམ་ལྡན་པའི་ལོ་རྒྱུས་ཀྱི་མགོ་ཚུགས་ས་ལྟ་བུ་བརྩི་བའི་མི་ལོ་ཉིས་སྟོང་
ལྷག་གི་རིང་། བཙན་པོ་འདིའི་འབྱུང་ཁུངས་སྐོར་ལ་མཁས་པ་ཚོས་རང་རང་
གི་འདོད་ཚུལ་དང་བསྟུན་ཏེ་བཤད་ཚུལ་མི་མཐུན་པ་མང་པོ་བྱུང་ཡོད། ཅེས་
ཆབ་སྤེལ་ཚེ་བརྟན་གྱིས། དེ་ལྟར་གསུངས་པ་ལྟར་ཡིན་ཞིང་ལར་ནས་དེ་དག་
ཕྱོགས་བསྡུ་བྱས་ན་གཞི་རྩའི་བཤད་ཚུལ་བཞི་ཙམ་མཆིས་ཤིང་དེ་དག་ནི། དང་
པོ༑ གནམ་གྱི་ལྷ་ལས་མི་ཡུལ་གྱི་རྗེ་བོར་བྱོན་པ། གཉིས་པ། རྒྱ་གར་ཤཱཀྱའི་
རྒྱལ་རྒྱུད་ལས་ཡུལ་གྱར་ཏེ་མཐོ་སྒང་གི་བཙན་པོར་བྱོན་པ། གསུམ་པ། ཤར་
ཕྱོགས་ཙི་ནའི་ཡུལ་གྱི་ཆང་རིགས་ལས་མཆེད་པ། བཞི་པ། བོད་སྤུ་བོའི་ཡུལ་
ནས་ཁྱེའུ་ཞིག་ཡར་ཀླུང་དུ་བྱོན་པ་ཡིན་ཞེས་པ་དང་བཞིའོ། གོང་གི་གཅིག་གྱུར་
མིན་པའི་བཤད་ཚུལ་ལ་དབྱེ་ཞིབ་ཅུང་ཙམ་བྱས་ཏེ་སྤུ་རྒྱལ་གཉའ་ཁྲིའི་འབྱུང་
ཁུངས་དངོས་གང་ཡིན་ལ་ཕྲན་ཙམ་དཔྱད་རྒྱུ་ཡིན།
༡༽ གནམ་གྱི་ལྷ་ལས་མི་ཡུལ་གྱི་རྗེ་བོར་བྱོན་ཟེར་བ།
བཤད་ཚུལ་དེ་ནི་བོན་གྱི་ཡིག་ཐོག་གི་ལོ་རྒྱུས་སྔ་བར་གྲགས་པའི་“ཅན་
ལྔ་”སྟེ། ཡོ་ག་ལྷ་གྱེས་ཅན། ཟངས་མ་གཞུག་རལ་ཅན། ལྟེབ་མ་དགུ་བརྩེགས་
ཅན། ཟིང་བོ་མགོ་སྔོན་ཅན། གསང་བ་ཕྱག་རྒྱ་ཅན་ཞེས་པ་ལས་སྤ་ས་བོན་
114



ལོ་རྒྱུས་ཀྱི་སྐོར།
པོས་བརྩམས་པའི་ཡོ་ག་ལྷ་གྱེས་ཅན་ལས། སྐབས་དེར་བོད་མི་རྣམས་ལ་མགོན་
སྐྱབས་ཅི་ཡང་མེད་པས་སྲིད་པའི་ལྷ་ཆེན་ཀརྨ་ཡོལ་ལྡེ་ལ་གསོལ་བ་བཏབ་པས།
དེས་གནམ་རིམ་པ་བཅུ་གསུམ་གྱི་སྟེང་ནས་ཡབ་བླ་བརྡལ་དྲུག་གི་སྲས་རྒྱུད་ཁྲི་
བར་བདུན་ཚིགས་ཀྱི་སྲས་གཉའ་ཁྲི་བཙན་པོ་མི་ཡུལ་དུ་སྤྱན་དྲངས་ཏེ། གཤེགས་
རབས་ཉི་ཤུ་རྩ་བདུན་རིམ་པར་བརྒྱུད་ནས་ཡར་ཀླུང་ཙན་ཐང་སྒོ་བཞིར་ཕེབས་
ཏེ་བོད་ཀྱི་རྗེ་བོ་མཛད་ཚུལ་དང་། བཀའ་ཐང་སྡེ་ལྔ་ལས། བོད་ཀྱི་བཙན་པོ་
འོད་དེ་སྤུར་རྒྱལ་དེ། །གནམ་གྱི་ལྷ་ལས་མི་ཡི་རྗེ་རུ་གཤེགས། །ཞེས་དང་།
སྔོན་གྱི་གཏམ་མེ་ཏོག་ཕྲེང་བ་ཞེས་བྱ་བ་ལས། འདི་ནི་གནམ་གྱི་ལྷ་མིའི་རྗེར་
བྱོན་ཞེས་ལྷ་སའི་རྡོ་རིང་ལས་བཤད་པས་ལྷའི་བུ་དཔོན་གཡོག་གཉིས་དམྱལ་རོང་
གི་རི་དེའུ་ཡི་ཁར་བབས་པ་ལས། གཡོག་ནི་སྣ་ནམ་མཁའ་ནི་རྩེར་རྩེར་ཡིན་
ལ༑ དཔོན་པོ་ནི་གཟུགས་བཟང་ལ་ཡིད་དུ་འོང་བ་འདུག་ནས། ཁྲིའི་སྟེང་དུ་
བཞག་སྟེ་མི་རྣམས་ཀྱི་གཉའ་བ་ལ་ཁུར་ནས་བཙན་པོའོ་ཟེར། ཞེས་དང་། གཞན་
ཡང་ཏུན་ཧོང་གི་ཡིག་རྙིང་ལས་ཀྱང་། ““ལྷ་གནམ་ནས་གཤེགས་པའི་གནམ་
ལྷབ་ཀྱི་བླ་ན། ཡབ་ལྷ་བདལ་དྲུག་བཞུགས་པའི་སྲས་གཅེན་གསུམ་གཅུང་གསུམ་
ནི༑ ཁྲིའི་བདུན་ཚིགས་དང་བདུན། ཁྲི་ཡི་བདུན་ཚིགས་ཀྱི་སྲས། ཁྲི་ཉག་ཁྲི་
བཙན་པོ། ས་དོག་ལ་ཡུལ་ཡབ་གྱི་རྗེ། དོག་ཡབ་ཀྱི་ཆར་གཤེགས་སོ། ལྷ་རི་
གྱང་དོར་གཤེགས་”ཞེས་བཤད་སྲོལ་འདི་དག་ལ་ཁུངས་གཏུགས་པར་ངེས་ཀྱང་
འཐད་པར་མ་མཐོང་སྟེ།
དེ་ཡང་སངས་རྒྱས་ཆོས་ལུགས་བོད་དུ་མ་དར་གོང་བོན་ཆོས་ནི་བོད་མི་
115



-
---
-
དཔྱད་རྩོམ་ནོར་བུའི་ཕྲེང་བ།
རྣམས་ཀྱི་སྐྱབས་སུ་བཅོལ་བའི་ཡུལ་དམ་པར་འདོད་དེ་སྤ་ས་བོན་པོས་བརྩམས་
པའི་ཡོ་ག་ལྷ་གྱེས་ཅན་ལས། “སྐབས་དེའི་བོད་མི་རྣམས་ལ་སྐྱབས་དང་མགོན་
མེད་པས་ཉམ་ཐག་སྟེ་ལྷ་ཆེན་ཀརྨ་ཡོལ་ལྡེ་ལ་གསོལ་བ་བཏབ་པས།” ཞེས་
དང་། དམུ་དགེ་ཚང་གིས། “་བོན་པོ་གནམ་ལ་དགའ་བས”ཞེས་དང་། མཁས་
དབང་གཙུག་ལག་ཕྲེང་བས། འདི་ལ་བསྒྲགས་པ་བོན་ལུགས་ཞེས་གྲགས་
ཀྱང་། །ཕྱི་དང་གནམ་ལ་དགའ་ཞིང་བླུན་པ་ཡི། །བོད་ཡུལ་གནའ་མིའི་སྤྱི་
མཐུན་བཟུང་ཕྱིར་བསྟན། །ཞེས་པ་ལྟར་གནམ་དང་སྲིད་པའི་ལྷ་ཆེན་ཀརྨ་ཡོལ་
ལྡེ་ལ་དད་ཅིང་འདུན་མར་བཅོལ་བའི་གདོད་མའི་བོད་མི་རིགས་ཀྱི་བསམ་བློའི་
འདུ་ཤེས་སམ་བོན་གྱི་ལྟ་བ་མཚོན་ཞིང་། ད་དུང་མཆོད་ཡུལ་ནམ་མཁའ་དང་
ཕྱུ་ཡིན་པ་གསལ་པོར་བརྗོད་ཡོད་པ་ནི། མཁས་དབང་གཙུག་ལག་ཕྲེང་བས།
ཕྱུ་དང་གནམ་ལ་དགའ་ཞིང་། ཞེས་པ་ལྟར་ཡིན་ལ། ད་དུང་སྐྱེ་འགྲོ་སུ་ཞིག་
གི་ཁམས་དབང་དང་བློའི་ནུས་པ་སོགས་རང་རེའི་མིའི་འགྲོ་བ་ལས་ལྷག་པ་དང་།
དེ་དག་གི་བསམ་སྤྱོད་སོགས་རང་རེའི་མི་ལས་མཆོག་ཏུ་གྱུར་ཚེ་ལྷ་ཞེས་པའི་
ཐ་སྙད་འདོགས་ཤིང་། དེ་ཉིད་བཞུགས་གནས་ཀྱང་ནམ་མཁར་བརྩི་སྲོལ་ཡོད་
པར་མ་ཟད་བོད་ཀྱི་བཙན་པོ་གཉའ་ཁྲིའི་དུས་ཙམ་མིན་པར་བོད་ཀྱི་ལོ་རྒྱུས་ཁྲོད་
དུས་ངེས་ཅན་ཞིག་ཏུ་དབང་བསྒྱུར་གྱི་གོ་གནས་སམ་སྤྱི་ཚོགས་ལ་ཤན་ཞུགས་
ཐེབས་ཡོད་པ་བོད་རྒྱལ་ཉེར་བརྒྱད་པ་ལྷ་ཐོ་ཐོ་རིའི་སྐབས་སུ་སངས་རྒྱས་ཆོས་
ལུགས་ཐོག་མར་བོད་དུ་དབུ་བརྙེས་ཚུལ་བཤད་སྐབས་ཀྱང་། དོན་དམ་དུ་ལོ་
ཙཱ་བ་ལི་ཐི་སི་དང་ཐོ་གར་གྱི་ལོ་ཙཱ་བ་གཉིས་ཀྱིས་གདན་དྲངས་པ་ཡིན་ཡང་། བྱུང་
116



ལོ་རྒྱུས་ཀྱི་སྐོར།
བ་དངོས་དོན་ལས་བརྒལ་ཏེ། མདོ་སྡེ་ཟ་མ་ཏོག་དང་། སྤང་སྐོང་ཕྱག་རྒྱ་བ་
གཉིས་ཀྱང་གནམ་ལས་བབས་པར་བཤད་ཡོད། དེས་ན་མཁས་དབང་དམུ་དགེ་
ཚང་གིས་་་བོན་པོ་གནམ་ལ་དགའ་བས་”ཞེས་གསུངས་པ་ལྟར་བོན་པོ་དག་གི་
བཙན་པོ་འདི་ཉིད་ཁྱད་འཕགས་ཤིག་ཏུ་བསྒྱུར་ཐབས་དང་། བཙན་པོ་རང་ཉིད་
ཀྱིས་ཀྱང་དབང་བསྒྱུར་གྱི་མངའ་ཐང་སྲ་བརྟན་དང་། མངའ་འབངས་ལ་རྒྱལ་
པོ་ནི་རང་ལས་འཕགས་ཤིང་གནམ་གྱི་སྲས་སམ་རང་ཉིད་བདག་པོ་འབའ་ཞིག་
ཏུ་བསྒྲགས་ཡོད་པར་བརྟེན། འབངས་ཀྱིས་ཀྱང་དེ་བཞིན་དུ་བསྒོམས་ཏེ་སྲིད་
ཞུ་ཞུས་པས་བཙན་པོས་ཆབ་སྲིད་ཀྱི་མངའ་འབངས་དབང་དུ་བསྒྱུར་པའི་ཐབས་
ལས་བཙན་པོའི་འབྱུང་ཁུངས་ཡིན་པར་མི་སེམས་ལ། ལེ་ཉིན་གྱིས་ཀྱང་། རྒྱལ་
ཁབ་ཅེས་པའི་གནད་དོན་དེ་མི་རྣམས་ཀྱི་འདི་ལྟ་བུའི་མགོ་རྙོག་པོ་དང་རྙོག་འཛིང་
ཆེ་བ་བཟོ་དགོས་དོན་ནི། གནད་དོན་དེ་གཞན་དང་མ་འདྲ་བའི་དབང་བསྒྱུར་
གྲལ་རིམ་གྱི་ཁེ་དབང་དང་འབྲེལ་བ་ཡོད་པའི་རྐྱེན་གྱི་རེད། ཅེས་དང་། གཞན་
ཡང་དེ་ལྟ་བུར་རྒྱལ་ཁབ་གཞན་དག་ལ་ཡང་ཡོད་དེ། གནའ་རབས་ཀྱི་ཨེ་ཅིབ་
ཀྱི་རྒྱལ་པོ་ལའོ་ཟེར་བས་རང་ཉིད་ལྷ་ཡི་ཕྲུ་གུ་ཡིན་ཟེར་བ་དང་། ཀུ་པའི་སྤྱི་
ལུན་རྒྱལ་པོ་ཧན་རྨོ་ལ་སྦིས་མི་མང་ལ་དབང་བསྒྱུར་བྱེད་རྒྱུ་བའི་ཁྲིམས་ཡིག་ཅིག་
བརྩམས་ཡོད་པ་དེ་ཡང་ཉི་མའི་ལྷ་ཡིས་གནང་བྱུང་ཟེར་བ། རྒྱ་ནག་ཧྲང་རྒྱལ་
རབས་ཀྱི་དུས་སུ་བྲན་གཡོག་བདག་པོ་རྣམས་ཀྱིས་རྒྱལ་པོ་ནི་ལྷ་ཡི་སྲས་པོ་ཡིན་
ཟེར་བ་དང་། གནམ་བསྐོས་རྒྱལ་པོ་དང་གནམ་བསྐོས་གོང་མ་ཆེན་པོ་འབོད་
པ་སོགས་རང་ཉིད་ལྷ་ཡི་ཚབ་བྱས་ཏེ་མི་ཡུལ་དུ་དབང་བསྒྱུར་བར་ཡོང་བ་ཞེས་
111



དཔྱད་རྩོམ་ནོར་བུའི་ཕྲེང་བ།
འབོད་པ་སོགས་ཀྱིས་ཀྱང་དབང་བསྒྱུར་བྱེད་པའི་སྲིད་བྱུས་ཀྱི་ལམ་ལུགས་ཤིག་
ལས་བཙན་པོ་འབྱུང་ཁུངས་མིན་པ་དེ་བས་ཀྱང་རྟོགས་སླའོ། །
༣༽ རྒྱ་གར་ཤཱཀྱའི་རྒྱལ་རྒྱུད་ལས་ཡུལ་གྱར་ཏེ་མཐོ་སྒང་གི་བཙན་པོར་བྱོན་པ།
བཤད་ཚུལ་འདི་ནི་ཕྱི་ལོའི་དུས་རབས་བཅུ་གཅིག་པའི་ནང་ཙམ་ནས་ཐོན་
མགོ་ཚུགས་པ་ཞིག་ཏུ་སྣང་ཞེས་ཆབ་སྤེལ་ཚེ་བརྟན་ཕུན་ཚོགས་ཀྱིས་བཤད་པ་
དོན་ལ་གནས་ཤིང་། བཤད་ཚུལ་འདི་དག་གི་མཚོན་བྱེད་རང་བཞིན་ལྡན་པའི་
ཡིག་ཆ་རེ་ཟུང་དྲངས་ཏེ་རང་ཉིད་ཀྱི་བསམ་ཚུལ་ཅུང་ཙམ་རེ་བཤད་རྒྱུ་ཡིན།
དེ་ཡང་བཀའ་ཆེམས་ཀ་ཁོལ་མ་ལས། “རྒྱལ་པོ་འཆར་བྱེད་ཀྱི་སྲས་ཤར་པ།
ཤར་པ་ལ་སྲས་གཉིས་ཏེ་སྐྱབས་དང་དམག་བརྒྱ་པའོ། རྒྱལ་པོ་དམག་བརྒྱ་པ་
ལ་སྲས་གཅིག་སྐྱེས་པ་མིག་བྱ་མིག་ལྟར་ཡར་དུ་མས་འགེབས་པ། སྐྲ་རྒྱ་ཁམ་
པ་ཡོད་པ། གཡུའི་སྨིན་མ་ཅན་དུང་སོ་འཁོར་བ་ཡོད་པ། ལག་པ་བྱ་ངང་པ་
ལྟར་དྲ་བས་འབྲེལ་བ་གཅིག་བྱུང་ངོ༌། ཡབ་ཀྱིས་མཐོང་བས་འདི་ལྟས་ངན་ཡིན་
པས། འདི་གསོས་ན་རྒྱལ་ཁམས་གཤིག་ངེས་གསོད་ཅིག་ཟེར། དེར་བློན་པོ་
རྣམས་ཀྱིས་གསོད་མ་ཐུབ་པར། ཟངས་ཁ་སྦྱར་དུ་བཅུག་ནས་ཆུ་བོ་གངྒཱ་ལ་བསྐྱུར་
རོ༑ དེ་གྲོང་ཁྱེར་ཡངས་པ་ཅན་གྱི་ཆུ་ཁའི་ཞིང་པས་རྙེད་ནས་ནག་ཁུང་དུ་གསོས་
སོ༑ དེར་རྒྱལ་བུ་ན་རེ། ངའི་ཕ་མེས་ཇི་ལྟ་བུ་ཡིན་ཟེར་བ་ལ། སྔོན་གྱི་ལོ་
རྒྱུས་རྣམས་བཤད་པས་དེར་རྒྱལ་བུ་རི་ལ་བྲོས་ཏེ་ལྷ་རི་གྱབ་མཐོའི་ཁར་སླེབས།
དེ་ནས་བྱང་ཕྱོགས་ཁ་བ་ཅན་དུ་ཁ་བལྟས་ཏེ་འོངས་པས་ལྷ་རི་རོལ་མོའི་རྩེར་
བྱོན། དེ་ནས་དམུ་སྐས་ཐེམས་དགུ་ལ་འབབས། བཙན་ཐང་སྒོ་བཞིར་བྱོན།”
118



ལོ་རྒྱུས་ཀྱི་སྐོར།
ཞེས་སོགས་གསལ་ཞིང་། ཡང་མ་ཎི་བཀའ་འབུམ་ལས། “དེའི་ཚེ་བོད་ལ་
རྗེ་འབངས་ཀྱི་རྣམ་དབྱེ་མེད་པ་ལས། ཤཱཀྱའི་རིགས་ལ་ཤཱཀྱ་ཆེན་པོ་དང་། ཤཱཀྱ་
ལི་ཙ་བྱི། ཤཱཀྱ་རི་བྲག་པ་གསུམ་ལས། ཐ་མ་ལ་རྒྱལ་པོ་སྐྱ་སེང་ཞེས་བྱ་བའི་
བུ་ཆུང་བ་གཅིག་དཔུང་གི་ཚོགས་དང་བཅས་གངས་ཅན་གྱི་ཕྱོགས་སུ་བྲོས་པ་
བོད་ཡུལ་དུ་སླེབས་ནས་རྒྱལ་པོ་བྱས་ཚུལ།” ཞེས་གསུངས་པར་མ་ཟད་དེ་
རྗེས་རིམ་བཞིན་བརྩམས་པའི་ཆོས་འབྱུང་བསྟན་པའི་རྒྱལ་མཚན་དང་། བུ་
སྟོན་ཆོས་འབྱུང་། ཀློང་ཆེན་ཆོས་འབྱུང་སོགས་དང་། ལོ་རྒྱུས་ཚལ་བའི་
དེབ་དམར། རྒྱལ་རབས་གསལ་བའི་མེ་ལོང་། ཡིག་ཚང་མཁས་པ་དགའ་
བྱེད། དེབ་ཐེར་དཔྱིད་ཀྱི་རྒྱལ་མོའི་གླུ་དབྱངས་སོགས་གྲགས་ཆེན་གྱི་ལོ་རྒྱུས་
ཡིག་ཚང་ནང་གོང་བརྗོད་ཀྱི་ལུང་གང་རུང་ལ་བརྟེན་ནས་སྤུ་རྒྱལ་ཐོག་མའི་འབྱུང་
ཁུངས་རྒྱ་གར་ཤཱཀྱའི་རྒྱལ་རྒྱུད་ལས་ཆད་པའི་བཤད་ཚུལ་ཆེས་ཆེར་སྤེལ་བ་
གཅིག་ཏུ་ངེས་ཀྱང་། ཕན་ཚུན་ནང་འགལ་དང་མཐའ་དཔྱད་བྱེད་སྟངས་མ་
འདྲ་བས་སངས་རྒྱས་པའི་ལུང་དང་འགལ་བའི་སྐོར་ལ་ལོ་རྒྱུས་སྨྲ་བའི་དབང་
ཕྱུག་དབང་བོ་གཙུག་ལག་ཕྲེང་བའི་ཆོས་འབྱུང་མཁས་པའི་དགའ་སྟོན་དུ། འདུལ་
བ་དང་མདོ་གཉིས་དྲངས་ཏེ། “སྐྱ་སེང་བུ་ལྔ་ནི་སྟོན་པ་ལས་ཆེས་སྔ་བ་སྟེ་སྟོན་
པ་འདས་ནས་ལོ་གང་མང་ཞིག་གི་རྗེས་ལ་བོད་རྗེ་གཉའ་ཁྲི་བཙན་པོ་བྱོན་པར་
གསལ་ལ། དམག་བརྒྱ་བའི་བུ་རུ་པ་ཏི་སོགས་སྟོན་པ་མ་བྱོན་གོང་དུ་བྱུང་ཞིང་།
གཟུགས་ཅན་སྙིང་པོ་དང་གསལ་རྒྱལ། ཤར་པ། རབ་སྣང་། བཅས་ནི་ཤཱཀྱའི་
རིགས་སུ་མདོ་ལས་བཤད་པ་མ་མཐོང་ལ། དེ་དག་སྟོན་པ་དང་དགུང་མཉམ་
119



དཔྱད་རྩོམ་ནོར་བུའི་ཕྲེང་བ།
ཡིན་ཞིང་ཕལ་ཆེར་སྟོན་པའི་གོང་དུ་འདས་པ་འདུལ་བ་ལུང་ལས་གསུངས་པས་
སྟོན་པ་འདས་ནས་བྱུང་བའི་ལོ་རྒྱུས་དེ་རྣམས་མི་འགྲིག་ཅིང་། དུས་སྐབས་
དེར་བྲམ་ཟེ་རིག་བྱེད་ཀྱི་མཚན་བརྟག་པ་སོགས་ལ་མཁས་པའི་མདུན་ན་འདོན་
མང་ཕྱིར་མཚན་དཔེ་དང་ལྡན་པ་སྐྱེས་ཚེ་ལྟས་ངན་དུ་དོགས་པ་ག་ལ་སྐྱེས།” ཞེས་
དམག་བརྒྱ་པ་ནི་སྟོན་པ་ལས་སྔ་བས་དེའི་བུ་བོད་ཀྱི་རྗེ་རུ་བྱོན་པ་མི་འཐད་པར་
མ་ཟད། གཟུགས་ཅན་སྙིང་པོ་སོགས་ཤཱཀྱའི་རྒྱུད་པ་མ་ངེས་ལ། བོད་རྗེ་བྱུང་
བའི་དུས་དང་འགལ་བ་སོགས་ཀྱི་འགལ་སྤོང་བྱས་པ་དོན་ལ་གནས་ཤིང། གཞན་
དུ་ནའང་མངོན་སུམ་རིགས་པའི་ཐོག་ནས་ཀྱང་འཐད་པར་མ་མཐོང་སྟེ། སྔོན་
གྱི་དུས་སུ་རྒྱ་གར་དང་བོད་ཀྱི་བར་ལ་འགྲིམ་འགྲུལ་གྱི་ལམ་བར་རི་བྲག་གིས་
ཆོད་པར་མ་ཟད། གཅན་གཟན་སོགས་ཀྱིས་ཀྱང་འཇིགས་པ་ཆེ་བས་སྟབས་
མི་བདེ་ཞིང་། ཡུལ་གཉིས་ཀྱི་ལོ་ཙཱ་བ་སོགས་ཕན་ཚུན་འགྲིམ་འགྲུལ་པ་སུ་ཡིན་
རུང་། སྟོད་མང་ཡུལ་བསྐོར་ནས་བལ་ཡུལ་རྒྱལ་ཁབ་བརྒྱུད་དགོས་པ་དང་།
ཡང་ན་མངའ་རིས་ལ་དྭགས་བརྒྱུད་དགོས་པ་རྣམ་ཐར་དང་ལམ་ཡིག་སོགས་སུ་
གསལ་བར་མ་ཟད་བོད་རྒྱལ་ཐོག་མའི་རྗེས་འཛིན་གྱི་རྒྱལ་བརྒྱུད་སོ་གསུམ་པ་
སྲོང་བཙན་སྒམ་པོས་མཐུན་རྐྱེན་མཁོ་དགུ་སྦྱར་ཏེ་རྒྱ་གར་དུ་ཡི་གེ་སློབ་པར་བོད་
ཕྲུག་གང་ཙམ་བཏང་ཡང་ལམ་ཐག་དང་ཚ་གྲང་སོགས་ཀྱི་དཀའ་ངལ་ལ་བརྟེན་
སློབ་དཔོན་ཐོན་མི་ལས་བགྲོད་མ་ནུས་པ་བོད་ཀྱི་བརྡ་སྤྲོད་སྨྲ་བ་ཙམ་མ་ཟད་བོད་
མི་བྱིངས་ཀྱི་ངོར་ཡོངས་སུ་གྲགས་ལ། གངས་ཅན་ཡི་གེའི་བྱེད་པོ་སློབ་དཔོན་
ཐོན་མིའི་མགུར་ལས། ““ལམ་བགྲོད་པར་དཀའ་བའི་རྒྱ་གར་དུ། །ལུས་ཚ་
120



ལོ་རྒྱུས་ཀྱི་སྐོར།
གྲང་ཆེ་ཡང་དཀའ་བ་སྤྱད།” །ཅེས་པའི་གསུང་མགུར་ལས་ཀྱང་རྟོགས་པས།
བོད་ཀྱི་ཡུལ་ཁམས་སུ་རྒྱུས་མངའ་ཅི་ཡང་མེད་པའི་རྒྱ་གར་གྱི་རྒྱལ་སྲས་གཞོན་
ནུ་ཞིག་གྲོགས་མེད་ཁེར་རྐྱང་ཙམ་མིན་པར། རང་ཉིད་ཀྱི་སྲོག་འཚོའི་ཟས་གོས་
ཙམ་ཡང་མེད་པར་གངས་ཀྱི་རི་བྲག་སྟོང་ཕྲག་མང་པོར་རྐང་བགྲོད་ཀྱིས་བརྒལ་
ཏེ་བོད་ཡུལ་དུ་སླེབས་པ་དེ་བས་ཀྱང་དཀའ་བ་ཞིག་རེད། དེའི་ཕྱིར། སངས་
རྒྱས་རིན་ཆེན་གྱིས། “གཅིག་ཏུ་ན་བོད་ཀྱི་སྐད་ཡིག་མི་ཤེས། གཉིས་སུ་ན་
བོད་ཀྱི་སྲིད་ལུགས་དང་ཐོན་སྐྱེད་ཀྱི་ཐབས་རྣམས་མི་ཤེས། གསུམ་ན་བོད་ཀྱི་
འཚོ་བ་སྤྱོད་སྟངས་གོམས་གཤིས་ལ་ཆ་རྒྱུས་མེད། བཞི་ན་བོད་མི་རྣམས་ཀྱི་
དད་མོས་བྱེད་ལུགས་དང་བསམ་པའི་འཁྱེར་སོ་ལ་ཆ་རྒྱུས་མེད། དེ་འདྲའི་
ཆ་མེད་རྒྱུས་མེད་ཀྱི་རྒྱ་གར་ཡུལ་བྱོལ་བ་ཞིག་གིས་བོད་དུ་བཞུགས་ནས་བོད་ཀྱི་
རྗེ་བོར་བྱེད་པ་ནི་ཤིན་ཏུ་ནས་འབྱུང་དཀའ་བ་ཞིག་རེད།” ཅེས་པའི་ལྟ་ཚུལ་
འདིས་ཀྱང་རྟོགས་ཐུབ་ལ། གཞན་ཡང་ཤཱཀྱ་ལི་ཙ་བིའི་རིགས་ལས་བྱུང་བའི་
བཞེད་སྲོལ་དེ་ཡང་ལོ་རྒྱུས་དངོས་དོན་དང་མི་འཚམས་ཏེ། བོད་ཀྱི་བཙན་པོ་
གཉའ་ཁྲིའི་དུས་སྐབས་དེར། “ཐུའུ་བཀཱན་གྲུབ་མཐའ་དང་བསྟན་རྩིས་གསལ་
བའི་ཉིན་བྱེད་གཉིས་ཀྱི་ནང་གསལ་བ་ལྟར་ན། “བོད་ཀྱི་རྒྱལ་པོ་ཐོག་མ་གཉའ་
ཁྲི་བཙན་པོ་ནས་གནམ་རི་སྲོང་བཙན་གྱི་བར་རྒྱལ་རབས་ཉི་ཤུ་རྩ་དྲུག་གི་བར་
ལ་རྒྱལ་བའི་བསྟན་པའི་མིང་ཙམ་ཡང་མ་བྱུང་ལ་”ཞེས་པར་བསམ་ཚེ་བོན་གྱི་
ཆོས་ལུགས་ལས་སངས་རྒྱས་ཆོས་ལུགས་ཀྱི་མིང་ཙམ་མེད་པའི་སྐབས་དེར།
ཤཱཀྱ་མུ་ནེའི་རིང་ལུགས་ལ་དད་ཅིང་། དེའི་རྒྱུད་པ་ལས་ཆད་པའི་མི་ཞིག་མཆོག་
121



དཔྱད་རྩོམ་ནོར་བུའི་ཕྲེང་བ། །
ཏུ་བཟུང་ནས་རྗེ་བོར་བཀུར་བ་མི་སྲིད་ལ། སྐད་རིགས་ཀྱི་ཐད་ནས་བཤད་ཀྱང་
ཐོག་མ་རྗེ་བོར་བཀུར་བར་གནས་ཚུལ་དྲིས་པའི་དོན་རྣམས་ལྷུག་པའི་རྣམ་འགྱུར་
གྱི་ལག་བརྡ་ཙམ་ལས་མི་སྟོན་མཁན་ཞིག་དེ་བས་ཀྱང་རྗེ་བོར་བཀུར་དཀའ་བ་
ཞིག་ཏུ་སེམས་ཤིང་། ལར་ཤཱཀྱ་ལི་ཙཱ་བིའི་རྒྱུད་ལས་ཆད་ཚུལ་དེ་ཡང་དོན་
དུ་རྒྱུད་ཀྱི་ལུང་བསྟན་ཞིག་ཏུ་གཞིར་མཛད་ནའང་། དེ་ནི་མཐའ་གཅིག་ཏུ་བོད་
ཀྱི་རྒྱལ་རྒྱུད་ལ་དམིགས་པར་མ་ངེས་ཏེ། ལི་ཙཱ་བ་ཞེས་པའི་མིང་ཡང་གང་ཟག་
གང་རུང་ལ་སྦྱར་བར་རུང་སྟེ། མདོ་སྡེ་གསེར་འོད་དམ་པ་ལས། “(ལི་ཙ་
བི་གཞོན་ནུ་འདི་ཉིད་”ཅེས་གསུངས་པ་དང་། འཇམ་དཔལ་རྩ་རྒྱུད་ལས། ·་ལི་
ཙ་བི་རྣམས་རིགས་ལས་བྱུང་།” །ཞེས་པ་འདི་ཉིད་བོད་ཀྱི་རྒྱལ་རྒྱུད་ལ་གསུངས་
པའི་དབང་དུ་བཏང་ན་ཡང་ཤཱཀྱའི་རྒྱལ་རྒྱུད་དུ་གསུངས་པའི་ངེས་པ་མེད་དེ་
རིགས་རུས་འབྱེར་མེད་ཀྱི་སྒོ་ནས་གསུང་སྲིད་པར་མ་ཟད། དགེ་འདུན་ཆོས་
འཕེལ་གྱི་དེབ་དཀར་དུ། སྲོང་བཙན་གྱི་ལོ་ཚིགས་སྐོར་ལ་འགལ་སྤོང་བྱེད་
སྐབས་སུ། “དོན་ལ་རྒྱུད་ཀྱི་ལུང་བསྟན་ཞིག་ལ་བརྟེན་པ་ཙམ་ཡིན་ལ། རྒྱུད་
ཚིག་དེའི་དོན་ཡང་ཆེས་གཞན་ཞིག་ཡིན་མོད་ཀྱི། སྐབས་སུ་མ་བབས་པས་འདིར་
མ་སྤྲོས་སོ།” །ཞེས་པར་གཞིག་ཚེ་བོད་ཀྱི་ལོ་རྒྱུས་སྨྲ་བའི་ཁྲོད་ན་རྒྱུད་ཀྱི་ལུང་
བསྟན་སོགས་དགོངས་དོན་ཇི་བཞིན་མ་འཁྲོལ་བར་གཞན་དུ་འགྲེལ་མཛད་ཡོད་
པ་རྗེས་སུ་དཔོགས་ལ། འདིར་ཡང་དེ་ལྟ་བུའི་ངེས་པ་ཡང་མེད་མི་སྲིད་པ་མིན་
ཞིང་། དེས་ན་རྒྱ་གར་ཤཱཀྱའི་རྒྱལ་རྒྱུད་ཀྱི་ཆེ་བ་མཚོན་ཕྱིར་དང་། རང་ཉིད་
སངས་རྒྱས་ཆོས་ལུགས་ཀྱི་བག་ཆགས་ཟབ་པས་མོས་པ་གཙོ་གཉེར་ལས་དངོས་
122



ལོ་རྒྱུས་ཀྱི་སྐོར།
དོན་གྱི་བྱུང་བ་ཇི་བཞིན་བརྗོད་པའི་ངལ་བ་མ་བྱས་པས་བཤད་ཚུལ་དེ་ཡང་ཡིད་
རྟོན་རུང་བ་ཞིག་མིན་ནོ། །
ད་དུང་བོད་ཀྱི་བཀའ་གཙིགས་རྡོ་རིང་ངོས་སུ་ཡང་བཙན་པོ་ཐོག་མའི་སྐོར་
བྱུང་བ། དཔེར་ན། བཙན་པོ་ཁྲི་ལྡེ་སྲོང་བཙན་གྱི་དུས་སུ་ཀོང་པོ་དེ་མོ་ཁུལ་
དུ་ཡོད་པའི་བྲག་བརྐོས་ཡིག་ཕྲེང་གསུམ་པ། ་་ཐོག་མ་ཕྱུ་ཡ་བླ་བདག་དྲུག་གི་
སྲས་ལས་ཉ་ཁྲི་བཙན་པོ་མི་ཡུལ་གྱི་རྗེར་ལྷ་རི་གྱང་ཐོར་གཤེགས་པ་ཚུན་ཆད།”
ཅེས་དང་། དབུ་སྟོད་ཞྭ་ལྷ་ཁང་གི་རྡོ་རིང་སྔ་མའི་ཡིག་ཕྲེང་དང་པོ་དང་གཉིས་
པར། “གནམ་ལྷབ་གྱི་རྒྱལ་པོ། འཕྲུལ་གྱི་ལྷ་བཙན་པོ་ཁྲི་ལྡེ་སྲོང་བཙན་གྱིས་
བཀས་”ཞེས། གསུངས། དེ་བཞིན་དུ་ལྷོ་ཁ་འཕྱོངས་རྒྱས་སུ་ཡོད་པའི་བཙན་
པོ་ཁྲི་ལྡེ་བཙན་གྱི་བང་སོའི་མདུན་དུ་བཙུགས་པའི་རྡོ་རིང་གི་ཡིག་ཕྲེང་དང་པོ་
དང་གཉིས་པར། “བཙན་པོ་ལྷ་སྲས་འོ་ལྡེ་སྤུ་རྒྱལ། གནམ་གྱི་ལྷ་ལས་མིའི་
རྗེར་གཤེགས་པ།” ཞེས་དང་། ཡང་ལྷ་སའི་གཙུག་ལག་ཁང་གི་མདུན་ཐང་
དུ་བཙུགས་པའི་དབོན་ཞང་རྡོ་རིང་ཤར་ངོས་ཀྱི་ཡིག་ཕྲེང་ལྔ་པ་ནས་དགུ་པའི་
བར་དུ། ““ལྷ་བཙན་པོའི་ལྡེ་ཡུལ་བྱུང་ས་དོད་ཚུན་ཆད། འུང་ནས་མྱིའི་རྗེར།
བོད་ཀྱི་རྒྱལ་པོ་ཆེན་པོ་མཛད་པ་ཡང་། གངས་རི་མཐོན་པོའི་ནི་དབུས། ཆུ་
བོ་ཆེན་པོའི་ནི་དབུས། ཡུལ་མཐོ་ས་གཙང་བ་ལ། གནམ་གྱི་ལྷ་ལས་མིའི་རྒྱལ་
པོར་གཤེགས་ཏེ། གཙུག་ལག་ཆེན་པོས་ནི་ཡུནད་ཀྱི་སྲིད་བཙུགས།” ཞེས་
སོགས་འཁོད་པའི་ནང་དུའང་བཙན་པོ་གཉའ་ཁྲིའི་སྐོར་གྱི་གདུང་རྒྱུད་རྒྱ་གར་
123



དཔྱད་རྩོམ་ནོར་བུའི་ཕྲེང་བ།
བརྒྱད་པ་དང་དགུ་པའི་ནང་དུ་བཙན་པོ་ཁྲི་སྲོང་ལྡེ་བཙན་དང་། དེའི་སྲས་ཁྲི་
སྲོང་ལྡེ་བཙན། ཁྲི་རལ་བ་ཅན་རྣམས་ཀྱི་དུས་སུ་བཙུགས་པ་ཤ་སྟག་ཡིན་ཞིང་།
སྐབས་དེར་བོད་ཡུལ་དུ་སངས་རྒྱས་ཆོས་ལུགས་ས་ཁྱབ་རྡོ་ཁྱབ་ལྟ་བུ་གྱུར་པར་
མ་ཟད། དེ་ཉིད་ལ་འཆད་ཉན་བྱེད་པའི་རབ་བྱུང་པ་རྣམས་ལའང་འབངས་མི་
ཁྱིམ་བདུན་རེའི་འཚོ་བ་སྦྱར་བ་དང་། བཙན་པོས་ཀྱང་རལ་བའི་སྣེ་མོར་དར་
ཡུག་བཏགས་ཏེ་དགེ་འདུན་པར་བཞུགས་པའི་གདན་དུ་བྱས་པ་སོགས་ཀྱིས་མཚོན་
སངས་རྒྱས་ཆོས་ལུགས་ལ་དད་ཞེན་ཆེ་བ་ཙམ་མིན་པར། ལག་ལེན་རང་བཞིན་
ལྡན་པའི་སྐབས་དང་ཁེལ་ཞིང་། བཀའ་གཙིགས་ཀྱི་རྡོ་རིང་མཁན་པོ་དག་ཀྱང་
སྐབས་དེའི་བཙན་པོ་དག་གི་ཆབ་སྲིད་ཀྱི་ཁ་ལོ་པ་ལྟ་བུའི་བློན་ཉང་ཏིང་འཛིན་
བཟང་པོ། བྲན་ཁ་དཔལ་གྱི་ཡོན་ཏན་ལྟ་བུར་ཆོས་སྲིད་གང་ལ་ཡང་བྱང་ཆུབ་
པའི་བློན་པོ་དེ་དག་ཡིན་ཞིང་། གལ་ཏེ་བོད་བཙན་པོའི་ཐོག་མའི་གདུང་རྒྱུད་
དེ་རྒྱ་གར་ཤཱཀྱའི་རྒྱུད་ལས་ཆད་པ་བདེན་ཚེ་བཙན་པོའི་གདུང་རྒྱུད་ཀྱི་ཆེ་བ་བརྗོད་
སྐབས་དེ་དག་མི་འདྲེན་པ་མི་སྲིད་ལ། དུས་དེར་བོན་གྱི་གཞུང་ལས་བཤད་པའི་
གནམ་ལས་བབས་པའི་མིའི་རྗེ་བོར་བྱོན་ཟེར་བའི་གཏམ་རྒྱུད་དེ་སླར་ཡང་བཀའ་
གཙིགས་སུ་བཀོད་པས་ཀྱང་བོད་རྒྱལ་ཐོག་མ་གཉའ་ཁྲིའི་གདུང་བརྒྱུད་རྒྱ་གར་
ལས་ཆད་པར་སྨྲ་བ་པོ་དག་གི་རྫུན་གྱི་ཕ་བོང་གསིལ་བའི་བདེན་དོན་གྱི་རྡོ་རྗེའི་
མཚོན་ཆ་ཞིག་ཅི་ལ་མིན།
༣༽ ཤར་ཕྱོགས་ཙི་ནའི་ཡུལ་གྱི་ཆང་རིགས་ལས་མཆེད་པ།
བཤད་ཚུལ་དེ་ནི་ཏུན་ཧོང་ཕྱི་ལོ་ཉེར་ལྔ་ནས་ཕྱི་ལོ་ཉིས་བརྒྱ་ཉི་ཤུ་ལོ་བར་
124



ལོ་རྒྱུས་ཀྱི་སྐོར།
གྱི་དུས་སུ་ཆང་གིས་མཚོ་སྔོན་དང་ཧན་གྱི་ཡུལ་གཉིས་སུ་འཕྲོག་བཅོམ་དང་གཉའ་
གནོན་ཚོད་མེད་བྱས་པས། རྒྱའི་གོང་མ་ཧན་གྱིས་ཆང་པ་རྣམས་ལ་བཤུ་བཞོག་
དང་དམར་གསོད་བཏང་བ་སོགས་བཟོད་པར་དཀའ་བའི་དྲག་ལས་བྱས་པས་ཆང་
པ་རྣམས་འཇིགས་ཏེ་འདི་ལས་གཡོལ་ཆེད་ལྷོ་དང་ནུབ་ཕྱོགས་སུ་བྲོས། ཞེས་
དང་། འགའ་ཞིག་གིས་ལྷ་སར་བྲོས་ཏེ་ཆང་རྒྱུད་འཕེལ་བ་ལ་ཐུ་བྷོད་ཅེས་བྱ་
བའི་རྒྱལ་ཁམས་བཙུགས། ཞེས་པ་དང་། ཐང་དེབ་རྙིང་མ་ལས། ““ཐུ་བྷོད་
ཅེས་བྱ་བ་ནི་ཁྲང་ཨན་ནུབ་ཕྱོགས་ཀྱི་ལེ་བར་བརྒྱད་སྟོང་གི་ས་ཆར་གནས་ཤིང་
དེ་ནི་ཧན་རྒྱལ་རབས་ཀྱི་དུས་སུ་ཆང་ནུབ་མའི་མངའ་རིས་སུ་གཏོགས་ལ།” ཞེས་
དང་། བཤད་ཚུལ་འདི་འདྲ་བ་ཡང་མཁས་དབང་དགེ་འདུན་ཆོས་འཕེལ་གྱི་
དེབ་དཀར་དུ་དཔྱད་གཞིའི་ཚུལ་དུ་དྲངས་ཡོད་པར་མ་ཟད། ཐང་དེབ་གསར་
བ་ལས་ཀྱང་གོམ་གང་མདུན་སྤོས་ཀྱིས། “ཐུ་བྷོད་ནི་ནུབ་ཆང་གི་རུས་སུ་
གཏོགས། ལུགས་ལ་འདྲེ་དང་མི་མ་གཙིགས་ཆེར་འཛིན། རི་དྭགས་གཉན་
ནི་བཀུར།” ཞེས་བཤད་ཚུལ་འདི་དག་གིས་ལྟ་བ་འཛིན་པའི་བག་ཆགས་དེས་
ཕྱིས་ཀྱི་ལོ་རྒྱུས་སྨྲ་བའི་ཁྲོད་དུའང་ཁྱབ་པ་མངོན་ཏེ། ཡའ་ཨུའི་ཡོན་གྱིས། ད་
ལྟའི་བོད་རིགས་ཏེ་གནའ་བོའི་ཆང་རིགས་ཞེས་པའི་ཚོ་བ་ཤིན་ཏུ་མང་”ཞེས་
ཕལ་ཆེར་ཏུང་ཅིན་རྒྱལ་རབས་ཀྱི་དུས་སུ་ཧྥ་ཆང་ཚོ་ཁག་གིས་ཚོ་བ་གཞན་གཅིག་
གྱུར་བྱས་ཏེ་རྒྱལ་ཁབ་བཙུགས་ཞེས་ཆང་རིགས་བོད་ཀྱི་འབྱུང་ཁུངས་ཡིན་པའི་
ངོས་འཛིན་མཛད་ཡོད། དེས་ན་གོང་དུ་བརྗོད་པའི་ཆང་ཞེས་པའི་འབྱུང་ཁུངས་
གང་ཡིན་པ་དེ་བས་འདིར་གལ་འགངས་ཆེ་བས་ཅུང་ཙམ་སྤྲོས་ན།
125



དཔྱད་རྩོམ་ནོར་བུའི་ཕྲེང་བ།
དེ་ནི་ཧན་རྗེས་མའི་ནུབ་ཆང་གི་ལོ་རྒྱུས་ལས། “ནུབ་ཆང་མ་གཞི། སན་
མེ་འོ་ཚོ་བའི་རིགས་རྒྱུད་ལས་བྱུང་ཞིང་། རུས་མིང་ཅང་གི་འབོད་ཚུལ་གཞན་
ཞིག་ཡིན་པ་དང་། དེས་གནས་ཡུལ་ཡང་ཡུ་ནན་གཡས་འགྲམ་དང་རྗེས་སུ་ཧྲན་
གྱི་མི་བཞིས་མཐར་སྤྱགས་རྗེས། སན་འུའི་ཞེས་པའི་ས་ཆར་གནས་སྤོ་བྱས་
པ་དང་ཡུལ་དེ་ནི་དེང་སྐབས་ཀན་སུའུ་དང་སུའུ་ཁྲོན། ཧྲན་ཞི་གསུམ་གྱི་ས་
འབྲེལ་གྱི་མཚམས་སུ་ཡིན་པར་མ་ཟད། ཆིན་རྒྱལ་ཁབ་ཐོག་མར་ཧྲན་ཞིའི་ཕྱོགས་
སུ་དར་འཕེལ་སྐབས་ཉེ་འདབས་ཀྱི་ནུབ་ཆང་ཚོ་ཁག་ལ་གཡུལ་གྱིས་བསླངས་
པས་ཆང་གི་རྗེ་བོར་འུ་ཡིས་ཡོན་ཅན་ཆེན་གྱི་གུང་གིས་བཟུང་ཡང་རྗེས་སུ་བྲོས་
བྱོལ་ཐུབ་པས་སན་འུའི་ས་ཆ་དེ་ཆིན་དང་ས་ཐག་རིང་དུ་ཆོད་ཅིང་བོད་རིགས་
ལ་འབྲེལ་ཆེ་བ་ཡོད་”ཅེས་འགའ་ཞིག་གིས་དེ་ལྟར་འཆད་ཀྱང་། ནུབ་ཆང་
ཚོ་བར་སྡོད་པའི་ས་ཆ་དེ་ལྟར་ངེས་པ་ཡང་གཤམ་དུ་འབྱུང་ལ་ཆིན་རྒྱལ་དང་
ས་ཐག་རིང་བ་ཙམ་གྱིས་བོད་རིགས་ལ་འབྲེལ་བ་ཡོད་པའི་ངེས་པ་མེད་པར་མ་
ཟད། ད་དུང་ཆང་རྒྱུད་བོད་རིགས་ཀྱི་འབྱུང་ཁུངས་སུ་འདོད་པ་དག་གིས་ལྷོ་
ཕྱོགས་ཀྱི་འང་ཞེས་པའི་ཚོ་བ་བོད་ཀྱི་མེས་པོར་བརྩི་ཡང་འཐད་པར་མི་སེམས་
ཏེ༑ བོད་ལྗོངས་ས་མཐོར་ལོ་ངོ་ཁྲི་ལྔའི་གོང་ནས་མིའི་རིགས་ཀྱི་རྩོལ་བ་ཡོད་
པའི་ཚོད་རྩིས་བྱེད་མཁན་དག་གིས་ཀྱང་། “གནའ་བོའི་མཚོ་བོད་ས་མཐོའི་
སྟེང་གི་གནའ་བོའི་བོད་རིགས་ཀྱི་ལོ་རྒྱུས་རིང་ཞིང་། རིག་གནས་དར་རྒྱས་
ཆེ་བ་དང་། ནུབ་ཆང་རིགས་རུས་སུ་གཏོགས་པ་མ་ཡིན་”ཞེས་གསལ་བཤད་
བྱས་ཡོད་པར་མ་ཟད། འབྲོག་ལས་གཙོ་གཉེར་གྱི་ཚོ་བ་དག་གིས་རྩྭ་ཆུ་འཛོམས་
126.



ལོ་རྒྱུས་ཀྱི་སྐོར།
སའི་གནས་སུ་སྤོ་དགོས་པས་འཚོ་བ་ཡང་རང་ཉིད་ཀྱི་དགྲ་ཕྱོགས་ཆིན་རྒྱལ་དང་
ཅུང་ཐག་རིང་ལ་རྩྭ་ཆུ་བཟང་ས་ཞིག་ཏུ་བྲོས་བྱོལ་དུ་ཕྱིན་དགོས་པ་ལས་གང་བྱུང་
དུ་བྲོས་ཐབས་མེད་ལ། ཀན་སུའུ་དང་མཚོ་སྔོན་ཕྱོགས་སུ་སྐབས་དེར་ཆིན་
གྱིས་ཟིལ་ཤུགས་དང་དམ་དྲག་དེ་ཙམ་མེད་པར་མ་ཟད་རྩྭ་ཆུ་བཟང་པོ་འཛོམས་
པས་དེ་རུ་གཞི་ཆགས་པ་སྙམ་ལ། དེ་ལྟར་མིན་པར་འང་ཚོ་བའི་རང་ཉིད་ལ་
དགོས་པའི་ཁྱད་ཆོས་འཛོམས་སར་མི་སྡོད་པར་གྲང་ངར་ཆེ་བའི་མཐོ་སྒང་གི་
ས་ཆ་ཡར་ཀླུང་ཕྱོགས་སུ་བདམ་དགོས་པའི་རྒྱུ་མཚན་མེད་པ་ཙམ་མིན་པར། ལམ་
ཐག་གི་ཚད་ནས་ཀྱང་བཤད་དཀའ་བ་དང་། ཀན་སུའུ་ནས་ཡར་ཀླུང་བར་ལེ་
བར་སྟོང་ཕྲག་མང་པོས་ཆོད་པས་དེང་འགྲིམ་འགྲུལ་གྱི་ལམ་བུ་ཡར་རྒྱས་ཀྱི་ངོ་
བོར་ལྷགས་པའི་སྐབས་འདིར་འགྲོ་བདེ་འདུག་བདེ་ཞིག་མིན་པས་ཆང་གི་དུས་
སྐབས་དེར་དེ་བས་ཀྱང་སྨོས་མ་དགོས་པ་ཞིག་རེད།
གཞན་ཡང་ཆིན་གྱི་གོང་མ་ཆིན་ཤན་ཀུན་ཁྲི་ལ་འཁོད་ལོ་ཕྱི་ལོའི་གོང་སུམ་
བརྒྱ་གྱ་དྲུག་ནས་སོ་དྲུག་བར་ཡིན་ཞིང་། དེ་ལས་རིགས་འདེད་བྱས་ན་བོད་
རྒྱལ་གཉའ་ཁྲི་བཙན་པོ་ཕྱི་ལོ་སྔོན་གྱི་སུམ་བརྒྱ་དོན་གཉིས་ལོར་རྒྱལ་ཁྲི་འཁོད་
པས། འང་ཚོ་བ་ལོ་བཅུའི་ནང་རོལ་དུ་བོད་ཀྱི་ཡུལ་དབུས་སུ་བྱོན་དགོས་ཤིང་།
ནུབ་ཆང་གིས་རྒྱང་བསྐྱོད་རྒྱ་ཆེར་བྱས་མེད་ཅིང་། འང་ཚོ་བས་རང་ཉིད་ལ་
འོས་འཚམས་ཀྱི་ས་ཆ་མི་འདེམས་པར་ད་དུང་ཡར་ཀླུང་དུ་ཟབ་བསྐྱོད་ཐོག་འབྲོག་
ལས་དོར་ཏེ་ཞིང་ལས་གཉེར་སྐྱོང་བྱ་དགོས་པ་ལོ་ཡུན་དེའི་ནང་དུ་འགྲུབ་དཀའ་
བ་ཞིག་རེད་ཅེས་བོད་ཀྱི་རིག་པ་སྨྲ་བ་འུང་ཀང་གིས་དཔྱད་བརྗོད་སྤེལ་བ་ལྟར་
127



དཔྱད་རྩོམ་ནོར་བུའི་ཕྲེང་བ།
དོན་གྱིས་གྲུབ་ལ།
གཞན་ཡང་ལུང་དང་འགལ་བའང་ཡོད་དེ། རྒྱའི་གོང་མ་ཏུང་ཧན་གྱི་
དུས་མཐོ་སྒང་གི་ཡུལ་དུ་མིའི་འགྲོ་བ་ཡོད་པར་མ་ཟད་དེའི་ཡར་སྔོན་དུ་ཡོད་
པའང་འདུལ་བ་དང་དུས་འཁོར་ལས་མང་དུ་འབྱུང་བའི་ངེས་ཤེས་རྙེད་པ། ཤཱཀྱ་
ཐུབ་པའི་དུས་སུ་བོད་ཡོད་ཅེས་པའི་བཤད་སྲོལ་འདིས་ཀྱང་རྟོགས་ལ། ཤཱཀྱ་
ཐུབ་པའི་འཁྲུངས་འདས་ཀྱི་བཞེད་ཚུལ་མང་ཡང་། ཀྲུང་ཀོའི་ཆོས་ལུགས་ཀྱི་
ཚིག་མཛོད་ལ་གཞིར་བཅོལ་ཡང་མི་འཐད་ལ། དེ་ནི་ཕྱི་ལོ་སྔོན་གྱི་ ༥༦༥
ལོ་མྱ་ངན་ལས་འདས་ཞེས་འབྱུང་བས་བོད་ཀྱི་ཡུལ་འདི་ན་ཕྱི་ལོ་ ༢༥ ལོར་
རྒྱལ་སྲིད་སླར་གསོ་བྱས་པའི་ཆང་པ་རྣམས་དབུས་གཙང་དུ་བྱོན་པའི་དབང་དུ་
བཏང་ཡང་། སྐབས་དེར་བོད་ཡུལ་དུ་མིའི་འགྲོ་བ་བྱུང་བ་ཙམ་མ་ཟད་བཙན་
པོ་གཉའ་ཁྲི་ཡང་སྤུ་ཡུལ་ནས་ཡར་ཀླུང་དུ་བྱོན་ཏེ་ཉེ་འཁོར་གྱི་ཚོ་ཁག་རྣམས་
གཅིག་གྱུར་གྱི་རྒྱལ་ཁབ་བཙུགས་པར་མ་ཟད་རང་ཉིད་རྒྱལ་ཁྲིར་འཁོད་དེ་ཡུན་
རིང་ཕྱིན་པ་རྟོགས་སླ་བར་མ་ཟད། གནའ་རྫས་རྟོག་ཞིབ་ཀྱི་ལམ་ནས་ཀྱང་ཆང་
རིགས་རྣམས་བོད་རིགས་དང་བོད་ཀྱི་རྗེ་བོ་གཉིས་ཀྱི་འབྱུང་ཁུངས་སུ་བཤད་
དཀའ་སྟེ། གནའ་ཞིབ་རིག་སྨྲ་བ་ཀྲའོ་ཙུང་སྤོས་ཀྱིས་ ་་ ཕྱི་ལོ་ ༡༩༥༦ ལོར་
ནག་ཆུར་གནའ་བོའི་མིའི་རིགས་ཀྱི་ཤུལ་བཞག་དངོས་པོ་སྟེ། རྡོ་ཆས་རྙིང་
པ་རིགས་གཉིས་ཐོག་མར་གསར་དུ་རྙེད་པ་ནས་ཕྱི་ལོ་ ༡༩༧༨ ལོར་ཆབ་
མདོར་ཁ་རུབ་ཀྱི་ཤུལ་བཞག་གསར་དུ་རྙེད་པ་བཅས་ཀྱི་བོད་ལྗོངས་ས་མཐོར་
གནའ་བོའི་མི་རིགས་མེད་ཅེས་པའི་བཤད་ཚུལ་དེ་རིམ་བཞིན་རྐང་པ་འཛུགས་
128



ལོ་རྒྱུས་ཀྱི་སྐོར།
མི་ཐུབ་པ་ཞིག་ཏུ་གྱུར་པ་རེད་”ཅེས་བཤད་པ་ལྟར་མངོན་སུམ་ཚད་མ་དང་ལུང་
རིགས་གང་གིས་གཞལ་ཡང་བོད་ཀྱི་མི་རིགས་དང་བཙན་པོ་ཐོག་མའི་རུས་ཁུངས་
ཆང་རིགས་ལས་ཆད་པའི་རྟགས་མཚན་ཏིལ་འབྲུ་ཙམ་རྙེད་ཐབས་བྲལ་ཡང་།
ད་དུང་ཆང་རིགས་ཡིན་ཞེས་ཨུ་ཚུགས་ཀྱིས་སྨྲས་ན་ཕྱོགས་ལྷུང་དང་གཡོ་སྒྱུ་
ལ་གོམས་པའི་རང་ཉིད་ཀྱི་དེ་ཉིད་སྟོན་པ་ལས་ཚད་མར་གཟུང་བའི་གནས་
མ་ཡིན་ནོ། །
༤༽ བོད་ཡུལ་སྤུ་བོའི་ཡུལ་ནས་བྱོན་ཟེར་བ། །
བཤད་སྲོལ་འདི་བོད་ཀྱི་ལོ་རྒྱུས་ཡིག་ཆ་ཁུངས་ཐུབ་དག་ཡིན་ལ། དེ་
ཡང་ཏུན་ཧོང་ཡིག་རྙིང་ལས། “ཡུལ་དང་མཁར་དུ་བཅས་པའ། སོ་སོ་བོད་
བཞི་ལས། སྤུ་རྒྱལ་བོད་ཀྱི་བཙན་པོ་ལྡེའུ་རྒྱལ་པོ་ཐོད་རྒྱལ་བྱུང་སྟེ། ལ་ལ་
གཆེར་ནས་ནི། རྒྱལ་ཕྲན་བཅུ་གཉིས་ལ་གཏོགས་ཤེས་ཀྱང་མཆི། མི་གཏོགས་
ཤེས་ཀྱང་མཆི་”ཞེས་པའི་བཤད་ཚུལ་འདི་ཡང་བོད་ཀྱི་ལོ་རྒྱུས་སྨྲ་བའི་ཁྲོད་ན་
གཅིག་གྱུར་མིན་པའི་འདོད་ཚུལ་དུ་མ་ཡོད་ཀྱང་དངོས་དོན་ནི། གཉའ་ཁྲི་བཙན་
པོ་སོ་སོ་བོན་བཞི་ལས་བྱུང་བ་དང་། གལ་ཏེ་རྒྱལ་ཕྲན་བཅུ་གཉིས་ཀྱི་ཁོངས་
སུ་མི་གཏོགས་ནའང་སིལ་མ་བཞི་བཅུའི་ཁོངས་སུ་གཏོགས་ཞེས་པའི་དོན་ཡིན་
ལ༑ ད་དུང་ཡིག་རྙིང་དེར་སྤུ་རྒྱལ་ཐོག་མའི་འབྱུང་ཁུངས་གསུམ་དྲངས་པ་
ཡང་། གནམ་གྱི་ལྷ་ལས་བྱུང་བ་དང་། མ་སངས་ལས་བྱུང་བ། གདོལ་བ་ཤ་
ཟའི་རིགས་ལས་བྱུང་བ་བཅས་འཁོད་ཀྱང་། དང་པོ་ལྟར་ན་མི་འཐད་པ་གོང་
དུ་བཤད་ཟིན་ལ། མ་སངས་ཞེས་པ་ཡང་བོན་པོའི་གཞུང་ལྟར་ན་ལྷ་འདྲེ་དང་
129་



-
དཔྱད་རྩོམ་ནོར་བུའི་ཕྲེང་བ།
མི་མཉམ་དུ་འདུས་པ་ལས་རིགས་རྒྱུད་ལ་བྱ་ཞིང་། གཞུང་གཞན་དུ་ན་བོད་ཀྱི་
མིའི་རིགས་ལ་བཤད་པ་ཡིན་ལ་ཞེས་འབྱུང་བ་དང་། གདོལ་བ་ཤ་ཟའི་རིགས་
ཞེས་པ་ཡང་གོ་དོན་འདྲ་མིན་ཡོད་པར་ངེས་ལ། སྐབས་འགར་སྡིག་པའི་ལས་
བྱེད་པའི་ཤན་པ་ལ་འཇུག་པ་ཡོད་པའི་བོད་ཀྱི་གནའ་བོའི་དུས་སུ་རི་དྭགས་རྔོན་
པ་སོགས་སྡིག་པའི་ལས་འདྲ་མིན་བྱས་ཏེ་འཚོ་བར་སྤྱོད་པས་མིང་དེ་ལྟར་ཆགས་
སྲིད་ལ། དེ་ལྟར་མིང་དུ་བྱས་པའི་བོད་རིགས་ལས་གཉའ་ཁྲི་བྱུང་བ་བརྗོད་པའང་
འགལ་བ་ཅི་ཡང་མེད་པར་མ་ཟད། ད་དུང་བོད་ཀྱི་ཆོས་འབྱུང་སྔ་ཤོས་སུ་གྲགས་
ཤིང་དུས་རབས་བཅུ་གཉིས་པར་བརྩམས་པའི་ལྡེའུ་ཆོས་འབྱུང་ལས། “ཡུལ་
སྤུ་བོའི་ཡུལ་ནས། སྤུའི་མོ་མོ་བཙན་བྱ་བའི་རུམ་ནས་ཐེ་བྲང་སྤུན་དགུ་སྐྱེས་
པའི་ཆུང་དག་ཐེ་རང་མ་སྙ་ཨེ་བེ་ར་བྱ་བ། ལྕེས་གདོང་གི་དཀྱིལ་འཁོར་ཁེབས།
ཕྱག་སོར་དྲ་བས་འབྲེལ་བ། ཤིན་ཏུ་གདུག་རྩུབས་དང་ནུས་མཐུ་ཆེ་བ་གཅིག་
བྱུང་བས། འདི་མཐུ་དྲགས་གཤུག་དགོས་ཟེར་ནས། སྤུ་བོའི་ཡུལ་གྱི་བན་
བོན་ནུས་མཐུ་ཅན་རྣམས་ཀྱིས་ཐེ་བྲང་སྐྱས་འདེབས་བྱས་ནས། བོད་དུ་བཤུག་
པ་ལ། དེར་བོད་ཀྱི་མི་རྗེ་འཚོལ་ནས་ཁྱོད་ཅི་འདྲ་ཞིག་ཡིན་བྱས་པས། ང་སྤུ་
བོའི་ཡུལ་གྱི་མི་གཅིག་ཡིན་ཟེར་བས། འོ་ན་ལག་སོར་དང་ལྕེ་ངོ་མཚར་ཆེ་
བ་གཅིག་འདུག ཁྱེད་ལ་ནུས་མཐུ་འདྲ་ཅི་ཡོད་བྱས་པས། ཁོ་ན་རེ། ནུས་
མཐུ་དང་རྫུ་འཕྲུལ་ཆེ་དྲགས་པས་བཤུག་པ་ཡིན་ཟེར། འོ་ངེད་ཀྱི་རྗེ་བཅོལ་
བྱས་ནས་གཉའ་ཁྲི་ལ་བླངས། འདི་རྗེ་གཉའ་ཁྲི་བཙན་པོ་ཡིན་བྱས་ནས་རྗེ་བཅོལ་
བའི་ལོ་རྒྱུས་གདལ་ཏེ།” ཞེས་དང་།
130



ལོ་རྒྱུས་ཀྱི་སྐོར།
གཞན་ཡང་ཉང་རལ་ཆོས་འབྱུང་དང་ལྕང་གླིང་པ་རོལ་པའི་རྡོ་རྗེས་
བརྩམས་པའི་ཡུམ་བུ་བླ་སྒང་གི་དཀར་ཆག་ལས་ཀྱང་འདི་ལྟར་འབྱུང་སྟེ། སྤོ་
བོའི་ཡུལ་དུ་བྱ་མོ་བཙུན་བྱ་བའི་མངལ་ན་ཐེ་རང་སྤུན་དགུ་སྐྱེས་པའི་ཐ་ཆུང་
ཨུ་བེ་ར་བྱ་བ་བཞིན་གྱི་དཀྱིལ་འཁོར་ལེགས་པ། ཕྱག་སོར་དྲ་བས་འབྲེལ་བ།
ཤིན་ཏུ་མཐུ་ཆེ་བ་ཞིག་བྱུང་བ་དེ་ཡུལ་མི་ཀུན་གྱིས་འདྲེར་བརྩིས་ནས་ཡུལ་ཕུད་
དེ་བོད་དུ་འོངས་པའི་ཚེ། བོད་རྣམས་རྗེ་བོ་འཚོལ་བ་དང་བྱང་ལམ་གཡའ་ལེ་
གོང་དུ་འཕྲད་ནས། ཁྱེད་སུ་ཡིན། གང་ནས་འོངས་དྲིས་པས། ང་སྤུ་བོའི་
ཡུལ་ནས་འོངས། ད་བོད་ལ་འགྲོ་བྱས་པས། འོ་ན་ཁྱེད་ལ་ནུས་པ་ཅི་ཡོད་ཟེར་
བས། ང་ནུས་མཐུ་ཆེ་བས་ཡུལ་ནས་ཕུད་ཡིན་ཟེར། འོ་ན་ཁྱེད་ཀྱིས་བོད་ཀྱི་
རྒྱལ་པོ་བྱེད་དགོས་ཟེར་ནས་གཉའ་བར་ཁྲི་བཏེགས་ཏེ་རྒྱལ་པོར་བསྐོས་པས་མིང་
ཡང་རྒྱལ་པོ་གཉའ་ཁྲི་བཙན་པོ་བཏགས་ཞེས་འབྱུང་བར་མ་ཟད། ད་དུང་བོད་ཀྱི་
ལོ་རྒྱུས་རགས་རིམ་གཡུ་ཡི་ཕྲེང་བ་ལས། འདིའི་སྐོར་ལ་དཔྱད་བརྗོད་ཀྱི་ཕྲེང་
བ་ཡང་དག་པར་སྤེལ་བར་མ་ཟད་དངོས་དོན་གྱི་བྱུང་བ་དང་མཐུན་པའི་བཤད་པ་
མང་ཡང་འདིར་ཡིག་ཚོགས་ལ་འཇིགས་ཏེ་བཀོད་པའི་ངལ་བར་མ་བྱས་པས་བློ་
གསལ་དོན་གཉེར་ཅན་རྣམས་ཀྱིས་དེར་གཟིགས་པར་འཚལ་ཞེས་ཞོར་འཕྲོས་སོ། །
ཡང་ལྡེའུ་ཇོ་སྲས་ཀྱིས་མཛད་པའི་ལྡེའུ་ཆོས་འབྱུང་ལས། “་ཡང་གསང་
ནི་ཐེ་ར་མ་སྙ་ཨུ་བེ་ར་ལས་ཆད་པའམ་སྤུ་བོའི་ཡུལ་ནས་སྤུ་མོ་མོ་བཙུན་གྱི་རུམ་
ནས་བྱུང་བ་གཅིག་རྒྱལ་པོ་གཉའ་ཁྲི་བཙན་པོར་མཚན་གསོལ་ནས་བོད་རྗེ་བྱས་
པའི་ལོ་རྒྱུས་ཡོད་དོ་”ཞེས་ཐེ་རང་མ་སྙ་ཨ་བེ་རའ་མ་སྤུ་ཡུལ་ནས་མཆེད་པར་
131



དཔྱད་རྩོམ་ནོར་བུའི་ཕྲེང་བ།
གསུངས་ཤིང་། ཐེ་རང་ཞེས་པའི་ཐ་སྙད་ཀྱི་གོ་དོན་ཡང་བོད་བརྡའི་ཚིག་མཛོད་
ལས། ““ཐེའུ་རང་འདྲེའི་བྱེ་བྲག” ཅེས་དང་། ཡང་དེ་ཉིད་ལས། འདྲེ་
ཞེས་པར་ཤི་འདྲེ་དང་གསོན་འདྲེ་ལྟ་བུའི་ཡི་དྭགས་ཀྱི་རིགས་ཤིག” ཅེས་དང་།
གཞན་ཡང་བོད་རྒྱ་ཚིག་མཛོད་ལས་ཀྱང་དེ་ལྟར་བཤད་ལ། དུང་དཀར་རིན་
པོ་ཆེའི་ཚིག་མཛོད་ལས་ཀྱང་། ““བོན་པོ་ཚོས་མི་རེ་རེ་ལ་མགོན་སྐྱབས་བྱེད་
པའི་ལྷ་དང་། གནོད་པ་བྱེད་པའི་འདྲེ་གཉིས་ཡོད་པར་བཤད་ལ། ཕྱི་མ་ནི་
འདྲེ་འམ་ཐེ་རང་ཡིན་པ་དང་། སངས་རྒྱས་པས། སྐྱེ་བ་སྔ་ཕྱི་འདོད་མཁན་
ཚོས་ཤི་མཁན་གྱི་མི་དེ་ཡི་བླ་སྲོག་ལ་བརྔམས་ནས་སྡོད་མཁན་ནི་གདོན་འདྲེ་ཞིག་
ཡིན་པས། མི་དེ་ཤི་རྗེས་དེ་མེད་པར་མ་བྱས་ན་དེས་ཁྱིམ་ཚང་དང་མི་རྒྱུད་རྗེས་
མ་ལ་མུ་མཐུད་ནས་གནོད་པ་སྐྱེལ་གྱི་རེད་”ཅེས་གསུངས་པ་ལྟར་ན། ཐེ་རང་
ཞེས་པ་འདྲེ་རིགས་སམ་གནོད་པ་བྱེད་མཁན་ཞིག་ཡིན་པར་རྟོགས་ནུས་མོད། འོན་
ཀྱང་འདིར་བརྗོད་པའི་ཐེ་རང་དེ་གོང་དུ་ཚིག་མཛོད་རྣམས་ལས་བསྟན་པའི་འདྲེ་
ཞིག་ཡིན་དགོས་པའི་ངེས་པ་མེད་ཀྱང་། བྱེད་ལས་ཀྱི་ཆ་ནས་འདྲ་མཚུངས་
སུ་ཡོད་པས་དེ་ལྟར་བཏགས་པ་སྙམ་ལ། དུས་སྐབས་དེར་རྒྱལ་ཕྲན་བཅུ་གཉིས་
དང་སིལ་མ་བཞི་བཅུ་གང་རུང་གིས་དབང་བསྒྱུར་བའི་དུས་ཙམ་ལ་ཁེལ་བར་
མ་ཟད་བོན་གཞུང་ལས་བཤད་པ་ལྟར་ན་བོད་ཀྱི་བཙན་པོ་གཉའ་ཁྲིའི་གོང་རོལ་
ནས་བོན་སྟོན་གཤེན་རབས་སྟག་གཟིག་འོལ་མོ་ལུང་རིང་དུ་བྱོན་པས་བོན་ཆོས་
དར་རྒྱས་སུ་ཕྱིན་པས་སྤྱི་ཚོགས་ལ་ཤན་ཞུགས་ཐེབས་བཞིན་པར་མ་ཟད། ད་
དུང་བོད་རྗེ་གཉའ་ཁྲི་ཡང་རང་ཉིད་རྒྱུད་གྱོང་ཞིང་སྐབས་དེའི་དབང་བསྒྱུར་བྱེད་
132



ལོ་རྒྱུས་ཀྱི་སྐོར།
པོའི་བཀོད་འདོམས་ལ་མ་ཉན་པར་གྱེན་ལོག་གིས་ཚོ་ཁག་གཅིག་གྱུར་གྱི་རྒྱལ་
ཁབ་རྩ་འཛུགས་བྱེད་སྐབས་སྤྱི་ཚོགས་ལ་བདེ་འཇགས་མེད་པར་གཡུལ་བསླངས་
པས་འབངས་རྣམས་སུན་སྣང་གིས་འདྲེ་དང་བྱེད་ལས་མཚུངས་པས་ཐེ་རང་ཞེས་
བཏགས་པ་སྙམ་སྟེ། ཉང་རལ་ཆོས་འབྱུང་ལས་ཀྱང་། “ལ་ལ་ན་རེ། ཐེའུ་
རང་ལ་སོགས་པའི་རྒྱུད་ཡིན་ཟེར་ཏེ་ཡང་མ་ཡིན་ནོ”ཞེས་པས་གྲུབ་ལ། དེས་
ན་བོད་རྒྱལ་ཐོག་མ་གཉའ་ཁྲི་བཙན་པོ་དེ་ཉིད་སྤོ་ཡུལ་ཏེ་ད་ལྟ་ཉིང་ཁྲིས་ཁུལ་ཁོངས་
སྤོ་མེས་རྫོང་ཡིན་པར་མ་ཟད་ཡུམ་སྤོ་ཡུལ་གྱི་མོ་བཙུན་པའི་སྲས་དགུའི་ཐ་ཆུང་
ཡིན་པ་དང་། བཙན་པོ་རང་ཉིད་རྒྱུད་གྱོང་ཞིང་། གཉེན་ཉེ་མང་བ་སོགས་
ཀྱིས་ཁེངས་ཏེ་སྐབས་དེའི་དབང་བསྒྱུར་བྱེད་པོར་མགོ་སྒུར་མ་འདོད་པར་གྱེན་
ལོག་བྱས་པའི་མཐར་དཔུང་ཚོགས་མང་ཉུང་གིས་རང་ཉིད་ཕམ་སྟེ་ཡུལ་སྤྱགས་
སྐབས་དཔུང་རོགས་འཚོལ་བཞིན་ཡོང་བར་བོད་དབུས་ཀྱི་མི་ཚོ་ཁག་ཅིག་དང་
འཕྲད་དེ་མཉམ་འབྲེལ་གྱིས་ཡར་ཀླུང་ཕྱོགས་སུ་བྱོན་ཏེ་མངའ་ཐང་རྒྱ་བསྐྱེད་
ཀྱིས་རྒྱལ་ཁྲིར་འཁོད་པ་གོར་མ་ཆག
གཞན་ཡང་བཙན་པོ་དེ་ཉིད་ཐོག་མར་རང་ཉིད་སྐྱེ་ས་སྤོ་ཡུལ་མགོ་བརྩམས་
ཏེ་འགྲུལ་བཞུད་བྱས་པའི་ས་གནས་མང་པོ་ངོས་འཛིན་རྒྱུ་ཡང་ཡོད་དེ། ལྡེའུ་
ཆོས་འབྱུང་ལས། “གཡུ་ཡུལ་གཡམ་ཁམ་གཤེགས། དེ་ནས་བླ་འབྲུམ་གྱང་
མདོར་གཤེགས། དེ་ནས་དྭགས་ཡོན་མཁར་དུ་གཤེགས། དེ་ནས་ང་ལ་གཡའ་
མ་གོང་དུ་གཤེགས། དེ་ནས་དྭགས་ཡུལ་ཤིང་ནག་ཏུ་གཤེགས། དེ་ནས་ལྷ་
ལུང་སྟག་པར་གཤེགས། དེ་ནས་ཡར་ཁྱིམ་སོག་ཀར་གཤེགས། དེ་ནས་བཙན་
133



དཔྱད་རྩོམ་ནོར་བུའི་ཕྲེང་བ།
དང་སྒོ་བཞིར་གཤེགས།” ཞེས་གསལ་བར་གསུངས་པར་མ་ཟད། ལྷག་པར་
བླ་འབྲུམ་གྱང་མདོ་ཞེས་པ་ནི་ཡིག་ཚང་དུ་མར་གཉའ་ཁྲི་བཙན་པོ་ཐོག་མར་སྤོ་
ཡུལ་ནས་ལྷ་རུ་གྱང་མདོར་ཕེབས་ཚུལ་སྣང་ཞིང་། དེ་ནི་ད་ལྟའི་ཀོང་པོ་ལ་ཉིང་
ཁྲི་རྫོང་ཁོངས་སྟག་རྩེ་ཆུས་ཀྱི་ནང་དུ་གྲོང་ཚོའི་ཉེ་འགྲམ་དུ་ཡོད་ཅིང་ཕྱིས་སུ་
ཀོ་ཀོ་བོན་རིར་གྲགས་པ་དེ་ཡིན་པ་དང་། ང་ལ་གཡའ་མ་གོང་ཞེས་པ་ལྕང་གླིང་
བ་རོལ་བའི་རྡོ་རྗེས། ““བྱང་ལམ་གཡའ་ལེ་གོང་ཞེས་པ་དང་གཅིག་ཏུ་ངེས་
ཤིང་། ད་ལྟ་དྭགས་པོ་སྐྱེམ་སྟོང་ནས་སྣང་རྫོང་དུ་ཡོང་བའི་ལམ་བར་དུ་ཡོད་
པའི་ཀོང་པོ་ང་ལ་ཞེས་པ་དེ་ཡིན་ལ། མཐར་ཡར་ཀླུང་བཙན་ཐང་སྒོ་བཞིར་
ཕེབས་པ་སོགས་ཀྱིས་བོད་རྗེ་གཉའ་ཁྲི་བཙན་པོ་དེ་ཉིད་བོད་ཡུལ་སྤོ་བོ་ནས་བྱུང་
བ་ལ་ལུང་རིགས་གང་རུང་གིས་གཞལ་ཡང་འགལ་བའི་གནས་ཅི་ཡང་མེད་དོ། །
ཁ༽ ༡༽ བཙན་པོ་འདི་ཉིད་ཀྱི་མཚན་འདོགས་ཚུལ་སྐོར།
དེ་ཡང་བཙན་པོ་འདི་ཉིད་ཀྱི་མཚན་གྱི་སྐོར་ལའང་བོད་རང་གི་ཡིག་ཚང་
ཁྲོད་གཅིག་གྱུར་གྱི་ལྟ་ཚུལ་བྱུང་མེད་པ་སྟེ། ལྷོ་ཁ་འཕྱོངས་རྒྱས་སུ་ཡོད་པའི་
བཙན་པོ་ཁྲི་ལྡེ་སྲོང་བཙན་གྱི་བང་སོའི་མདུན་དུ་བཙུགས་པའི་རྡོ་རིང་གི་ཡིག་
ཕྲེང་དང་པོ་དང་གཉིས་པར་་་བཙན་པོ་ལྷ་སྲས་འོ་ལྡེ་སྤུ་རྒྱལ་”ཞེས་དང་། དེབ་
སྔོན་དུའང་། བོད་ཀྱི་རིགས་རྒྱུད་བྱུང་ཚུལ་བཤད་དེ་བོད་ཀྱི་བཙན་པོ་དག་གིས་
མཚན་འདྲེན་སྐབས་་“དེ་ལྟར་ན་དང་པོ་ཁྲི་བཙན་པོ་འོ་ལྡེ་”ཞེས་དང་། དེབ་
ཐེར་དཔྱིད་ཀྱི་རྒྱལ་མོའི་གླུ་དབྱངས་སུ། “དེ་ལྟར་ན་དང་པོ་ཁྲི་བཙན་པོ་འོ་
ལྡེ་”ཞེས་དང་། དོན་གཅིག ཅེས་དང་། བོད་ཀྱི་ལོ་རྒྱུས་སྤྱི་དོན་པདྨ་རཱགའི་
134



ལོ་རྒྱུས་ཀྱི་སྐོར།
ལྡེ་མིག་ལས། ““བོད་ཀྱི་རྒྱལ་པོ་གཉའ་ཁྲི་བཙན་པོ་ཞེས་པའི་མཚན་གསོལ་”ཞེས་
དང༌། བོད་ཀྱི་ལོ་རྒྱུས་སློབ་གཞི་བློ་གསར་འཇུག་པའི་འབབ་སྟེགས་ལས། ““ཁོང་
གི་གདུང་རྒྱུད་ལ་སྤུ་རྒྱལ་དུ་འབོད་པའང་སྤུ་བོའི་ཡུལ་ནས་བྱོན་པའི་རྒྱལ་པོའི་
མཚན་ཕ་ཤུལ་འཛིན་པའི་རྒྱལ་པོ་རྗེས་མ་དང་རྒྱལ་ཁབ་ལ་ཐོགས་པ་ལགས་སོ།”
ཞེས་གསུངས་པ་དང་། གཞན་རིག་པ་སྨྲ་བའི་ཁྱུ་མཆོག་དགེ་འདུན་ཆོས་འཕེལ་
གྱི་དེབ་དཀར་ལས། ·“བོད་དེ་དང་སྤུ་རྒྱལ་ཞེས་འབོད་པ་དེ་ཡང་ཡོངས་གྲགས་
ཀྱིས་བསམ་འཁྱེར་ལྟར་ན་ཡུལ་གྱི་མིང་རྗེ་ལ་ཐོགས་པ་སྣང་མོད་ཀྱི། དོན་ལ་
རྒྱལ་པོའི་མཚན་ཡུལ་ལ་ཐོགས་པ་སོགས་ཀྱང་སྲིད་དོ། དཔེར་ན། རྒྱལ་པོ་
བྷ་ར་ཏས་བཟུང་བའི་རྒྱ་གར་ཡུལ་ཀུན་ལ་བྷ་ར་ཏ་ཞེས་གྲགས་པ་བཞིན་ནོ།” ཞེས་
གསུངས་པར་མ་ཟད་ད་དུང་ཞང་བོད་ཀྱི་བསྟན་འབྱུང་ལོ་རྒྱུས་རྩོམ་པ་པོ་ཀུན་
བཟང་བློ་གྲོས་ཀྱིས། ““ཁྲི་ཉག་རི་བཙན་པོ། ལྡེ་ཉག་ཁྲི་བཙན་པོའང་ཟེར།
ཉ་ཁྲི་བཙན་པོ་སོགས་བོད་ཀྱི་ཆོས་ལུགས་ཁག་གིས་གསོལ་བ་མཚན་གྱི་རྣམ་གྲངས་
དུ་མ་ཡོད་པ་མང་”ཞེས་བཤད་ཀྱང་། དོན་དམ་པར་རྒྱལ་རབས་གསལ་བའི་
མེ་ལོང་དང་། ཚལ་བའི་དེབ་དམར། རྒྱ་བོད་ཡིག་ཚང་ཆེན་མོ། དེབ་ཐེར་
ཀུན་གསལ་མེ་ལོང་སོགས་ལོ་རྒྱུས་དང་ཆོས་འབྱུང་ཕལ་ཆེར་གྱིས། བཙན་
པོ་འདི་ཉིད་ཐོག་མར་གཉའ་བར་བཏེགས་ཏེ་རྒྱལ་སར་བསྐོས་པས། མཚན་
ཡང་གཉའ་ཁྲི་བཙན་པོ་ཞེས་བཏགས་པ་གསུངས་པར་མ་ཟད། ཀློང་ཆེན་རབ་
འབྱམས་པ་དྲི་མེད་འོད་ཟེར་གྱིས། “ཤིང་ཁྲི་བྱས་པའི་སྟེང་དུ་བཞུགས་ནས།
མི་བཞིས་གཉའ་བ་ལ་ཁུར་ཏེ་མིང་ཡང་གཉའ་ཁྲི་བཙན་པོར་གྲགས་”ཞེས་པས་
135



དཔྱད་རྩོམ་ནོར་བུའི་ཕྲེང་བ།
གྲུབ་ལ། སྐྱེས་བུས་མང་དུ་སྨྲ་བ་ལ། །བདེན་པའི་དོན་གཅིག་མེད་པ་མིན། །ཞེས་
གསུངས་པ་ལྟར་སྣང་ཞིང་།
གཞན་དུ་ན་བོད་ཀྱི་བཙན་པོའི་གདུང་རྒྱུད་གཞན་ལ་ཡང་དེ་ལྟ་བུ་མཚན་
བཏགས་པ་ལོ་རྒྱུས་ཁྲོད་དུ་ཡོད་དེ། བཙན་པོའི་གདུང་རབས་སུམ་ཅུ་པ་སྟག་
རི་གཉན་གཟིགས་ཞེས་པ་འདི་ཉིད་ཀྱི་མཚན་ཐོགས་ཚུལ་ཡང་། དཔྱིད་ཀྱི་རྒྱལ་
མོའི་གླུ་དབྱངས་ལས། “ཡབ་གྱིས་བཀའ་ལུང་སྐྱིད་ཤོད་སྟག་མོའི་རི་ལ་གཉན་
འདུག་པ་གཟིགས་པས་མཚན་དུ་སྟག་རི་གཉན་གཟིགས་སུ་གྲགས་”ཞེས་པ་ལྟར་
གནས་ཚུལ་དེ་འདྲའི་འོག་ནས་བཏགས་པ་ལོ་རྒྱུས་སྨྲ་བའི་ཁྲོད་དུ་གྲགས་ཤིང་
ངེས་པས། གཉའ་ཁྲི་བཙན་པོའི་མཚན་ཐོགས་ཚུལ་ཡང་གོང་གི་ཡིག་ཚང་དག་
ལས་བཤད་ཚུལ་ལྟར་ཡིན་ཞེས་པ་ལ་ཀླན་ཀ་ཅི་ཡང་མེད་དོ། །
གཞན་ཡང་སྤུ་རྒྱལ་ལམ་སྤུར་རྒྱལ་ཞེས་པ་ཡང་ཡོངས་གྲགས་སུ་གྲུ་གུམ་
བཙན་པོའི་སྲས་བྱ་ཁྲིའི་མཚན་དུ་འདོད་ཅིང་། དེ་ཡང་གཅིག་ཏུ་ངེས་པ་ཞིག་
མ་ཡིན་ཞིང་། རྡོ་རིང་དང་ལོ་རྒྱུས་ཡིག་རྙིང་ཁྲོད་དུ་སྤུར་རྒྱལ་གཉའ་ཁྲི་བཙན་
པོ་སོགས་སྤུར་རྒྱལ་ཞེས་པའི་ཡིག་གཟུགས་ཀྱི་སྡེབ་སྦྱོར་འདྲ་མིན་ཇི་ལྟར་ཡང་
སྒྲ་ཙམ་ཐོན་པ་གཅིག་ཏུ་ངེས་པ་དང་། གཞན་གནའ་དུས་ཀྱི་མིའི་མིང་འདོགས་
ཚུལ་དང་ད་ལྟའི་སྐབས་སུ་མིའི་མིང་འདོགས་སྟངས་ལ་ཁྱད་པར་ཆེ་སྟེ། དཔེར་
ན༑ ཡུམ་གྱི་མཚན་སྲས་ཀྱི་མིང་གི་ཆ་ཤས་སུ་བཏགས་པ། མུ་ཁྲི་བཙན་པོ།
དྲུང་ཁྲི་བཙན་པོ། སོ་ཁྲི་སོགས་དང་། གཞན་ཡབ་ཀྱི་རུས་སྲས་རབས་ཚ་རྒྱུད་
ཀྱི་མིང་གི་ཆ་ཤས་སུ་གྱུར་བ། རྦ་གསལ་སྣང་། དབའས་དབྱི་ཚབ་སོགས་
136



ལོ་རྒྱུས་ཀྱི་སྐོར།
དང་། ད་དུང་ཐོབ་དང་གོ་སའི་ཆ་ནས་བྱུང་བའི་མིང་ཡང་། ཁྲི་སུམ་རྗེ། མང་
པོ་རྗེ། འ་ཞ་རྗེ་སོགས་ལྟ་བུ་མང་ཞིང་། དེ་ཙམ་མ་ཟད་བོད་ཀྱི་ལོ་རྒྱུས་ཁྲོད་
དུ་སྤུར་རྒྱལ་ཐོགས་ཡུལ་ལམ་འབོད་པའི་བཙན་པོ་མང་ཙམ་བྱུང་སྟེ། ལྷ་སའི་
རྡོ་རིང་ལས། “་འཕྲུལ་གྱི་ལྷ་བཙན་པོའི་ལྡེ་སྤུ་རྒྱལ། ཡུལ་བྱུང་ས་དོད་ཚུན་
ཅད་འུང་ནས་མྱིའི་རྗེར། བོད་ཀྱི་རྒྱལ་པོ་ཆེན་པོ་མཛད་པ་” ཅེས་དང་། རྒྱལ་
པོའི་བཀའ་ཐང་ལས། “གཞུག་ཏུ་སྤུར་རྒྱལ་བཙན་པོས་དབང་བྱས་ཏེ། །མིང་
ཡང་བོད་ཁམས་རུ་བཞིར་བྱ་བ་བཏགས། །བོད་ཀྱི་བཙན་པོ་འོ་དེ་སྤུར་རྒྱལ་
དེ” །ཞེས་གཉའ་ཁྲི་ལ་བཤད་པ་དང་། གནམ་རི་སྲོང་བཙན་གྱི་དུས། ཏུན་
ཧོང་ཡིག་ཚང་ལས། “་དེང་ཕན་ཆད། ཟིང་བོ་རྗེ་རྒྱབ་ཏུ་སྤྱི་དོར་རེ། སྤུ་
རྒྱལ་པང་དུ་ཚུ་ལེན་རེ། བཙན་པོ་སྤུ་རྒྱལ་ལ་གློ་འདྲིང་རེ།” ཞེས་དང་། “མྱང་
དཔའས་མནོན་གསུམ་གྱིས་ཟིང་པོ་རྗེའི་སྲིད། བཙན་པོ་སྤུ་རྒྱལ་གྱི་ཕྱག་ཏུ་དངར་
ཏོ”ཞེས་པ་ལྟ་བུའོ། སྲོང་བཙན་ལ་ཡང་། ཏུན་ཧོང་ཡིག་རྙིང་ལས། “བཙན་
པོ་སྤུ་རྒྱལ་ཁྲི་སྲོང་བཙན་ཡབ་སྲས་དང་གདུང་རྒྱུད་ལ། གློ་བ་འདྲིང་རེ།” ཞེས་
དང་། ཁྲི་འདུས་སྲོང་ལ་ཡང་ཏུན་ཧོང་ཡིག་ཚང་ལས། “་བོད་ཀྱི་ནི་སྤུ་རྒྱལ་
དུ༑ །སེམས་ཤིང་ནི་རེ་རེ་ཡང་། །སྤུ་རྒྱལ་ནི་གདུང་མི་ཆད།” །ཅེས་སོགས་
གོང་དུ་དྲངས་པའི་ལུང་ཚིག་དེ་དག་ལ་གཞིགས་ན་སྤུ་རྒྱལ་ཞེས་པ་ནི་བཙན་པོ་
གཉའ་ཁྲི་རང་ཉིད་བོད་སྤུ་བོའི་ཡུལ་ནས་བྱུང་བས་ཡུལ་མིང་རྗེ་ལ་ཐོགས་པར་
མ་ཟད་བཙན་པོའི་རྒྱལ་རྒྱུད་ཀྱི་ལམ་ལུགས་དེ་ཡང་ཕ་ཤུལ་བུ་ཡིས་འཛིན་པ་དང་
གལ་སྲིད་བུ་འདས་ན་ཚ་བོས་སྐྱོང་བ་ཞིག་ཡིན་པས། གོང་དུ་གནའ་དུས་ཀྱི་མིའི་
137



དཔྱད་རྩོམ་ནོར་བུའི་ཕྲེང་བ།
མིང་འདོགས་སྲོལ་ལྟར་འོ་ལྡེ་སྤུ་རྒྱལ་ཏེ་རྗེ་གཉའ་ཁྲི་བཙན་པོ་ལ་སྤུ་རྒྱལ་ཞེས་
པའི་མཚན་དེ་མངའ་བས་དེའི་རྒྱུད་པ་འཛིན་པའི་རྒྱལ་པོ་རྣམས་ལའང་མིང་དེ་
ལྟར་ཐོགས་པར་སྙམ།
གཞན་ཡང་ཁྲི་ཉག་རི་དང་ལྡེ་ཉག་ཁྲི་བཙན་པོ། ཉ་ཁྲི་བཙན་པོ་བཅས་ཀྱི་
བཤད་སྲོལ་འདི་དག་གཉའ་ཁྲི་བཙན་པོ་ཞེས་པའི་ཡི་གེ་ཉམས་པ་ལས་དཔྱད་རིན་
གྱི་དོན་ཅི་ཡང་མེད་པས་འཐད་པར་མ་མཐོང་ངོ༌། །
༢༽ དུས་གང་འདྲ་ཞིག་ཏུ་བྱུང་བ་དང་ཚུལ་ཇི་ལྟར་བྱོན་པའི་སྐོར།
དེ་ཡང་བོད་ཀྱི་ལོ་རྒྱུས་རྣམས་སུ་བཙན་པོ་འདི་ཉིད་བྱོན་པའི་དུས་ཚིགས་
དེ་ཡང་གཅིག་གྱུར་ཅིག་མ་བྱུང་བ་ནི་ལོ་རྒྱུས་སྨྲ་བ་པོ་དག་གི་ཁུངས་བཅོལ་སའི་
ཡིག་ཚང་མི་འདྲ་བ་རེ་རེ་བྱུང་བས་ཡིན་ལ། དེའི་ཕྱིར་འདིར་མཚོན་བྱེད་རང་
བཞིན་ལྡན་པའི་ཡིག་ཚང་འགའ་དྲངས་ཏེ་བཤད་ན། བསྟན་རྩིས་ཀུན་གསལ་
ཉིན་བྱེད་ལས། “་འདས་ལོ་ནས་ལོ་གཅིག་སྟོང་བརྒྱད་བརྒྱ་ཉི་ཤུ་ནས་འདས་
ལོ་ཉི་ཤུ་རྩ་གཅིག་པ་ས་ཕོ་སྤྲེལ་ལོའི་ཕྱི་ལོའི་སྔོན་གྱི་ལོ་སུམ་བརྒྱ་བཅུ་གསུམ་
ལོ་གཉའ་ཁྲི་བཙན་པོ་བྱོན་པ་ཡིན་ལ། གཉའ་ཁྲི་བྱོན་པའི་ས་སྤྲེལ་ནས་ད་ལྟའི་
ཤིང་མོ་བྱ་ཡི་གཅིག་སྟོང་བརྒྱད་བརྒྱ་དོན་དྲུག་འདས་པའི་དོན་བདུན་ཡིན་ཞེས་
བཤད་པར་བྱ།” ཞེས་དང་། བོད་ཀྱི་ལོ་རྒྱུས་གཞོན་ནུ་དགའ་བའི་གཏམ་ཕྲེང་
ལས། ““ཐོག་མའི་རྒྱལ་པོ་རབ་བྱུང་སྔོན་གྱི་དྲུག་ཅུ་སྐོར་དགུ་པའི་ཆུ་ཁྱི་ལོ་
སྟེ་ཕྱི་ལོའི་སྔོན་ལྔ་བརྒྱ་སོ་དགུ་ལོར་འཁྲུངས་པའི་བཙན་པོ་འོད་ལྡེ་སྟེ་གཉའ་
ཁྲི་བཙན་པོ་དེ་ཉིད་”ཅེས་དང་། ཡང་དུང་དཀར་ཚིག་མཛོད་དུ། བཀའ་ཆེམས་
138



ལོ་རྒྱུས་ཀྱི་སྐོར།
ཀ་ཁོལ་མ་ལས། གཉའ་ཁྲི་ནས་ལྷ་ཐོ་ཐོ་རིའི་བར་ལོ་ལྔ་བརྒྱ་སོང་། ཐོ་ཐོས་
ལོ་བརྒྱ་དང་ཉི་ཤུ་ཐུབ། དེ་ནས་སྲོང་བཙན་སྒམ་པོའི་བར་ལོ་ངོ་བརྒྱ་དང་བཅུ་
གཅིག་སོང་བ་བཤད་པ་ལྟར་ན། གཉའ་ཁྲི་ནས་སྲོང་བཙན་འཁྲུངས་ལོ་མེ་གླང་
དྲུག་བརྒྱ་བཅུ་བདུན་བར་ལོ་བདུན་བརྒྱ་སོ་གཅིག་སོང་བར་ཡར་དེད་བྱས་ཏེ་རྒྱ་
ནག་གི་ཧན་རྒྱལ་རབས་ནུབ་མའི་གོང་མ་ཧན་ཨུ་རྡིས་ཀྱི་ཡོན་ཧྲོའི་ཁྲི་ལོ་དྲུག་པ་
ཕྱི་ལོའི་གོང་གི་ལོ་བརྒྱ་དང་བཅུ་བདུན་ལ་བྱུང་དགོས་འདུག་ཀྱང་། མཁས་པའི་
དགའ་སྟོན་ལས། དེ་ལྟར་བོད་རྗེ་གཉའ་ཁྲི་བཙན་པོ་ནས། །ཐོག་མའི་གདུང་
རབས་ཉི་ཤུ་རྩ་བདུན་ལ། །མི་ལོ་དྲུག་བརྒྱ་དང་ནི་དྲུག་ཅུ་སོང་། །དེ་ནས་ཐོ་
ཐོ་རི་སོགས་གདུང་རབས་ལྔར། །ལོ་ནི་བརྒྱ་དང་ལྔ་བཅུ་ལོན་ནོ་ཞེས། །བཀའ་
གཙིགས་ལ་སོགས་ཡིག་ཚང་དུ་མར་བཤད། །ཅེས་གསལ་བ་ལྟར་ན། གཉའ་
ཁྲི་ནས་སྲོང་བཙན་འཁྲུངས་ལོ་མེ་གླང་དྲུག་བརྒྱ་བཅུ་བདུན་ལོ་བར་བརྒྱད་བརྒྱ་
བཅུ་ཡོད་པ་ཡར་དེད་ཀྱིས་བརྩིས་ན། ཧན་ནུབ་མའི་གོང་མ་ཧན་ཀོའུ་ཙཱའུ་ལོའི་
པང་གིས་ཁྲི་ལོ་བརྒྱ་དང་བཅུ་པར་ཤིང་སྦྲུལ་ཕྱི་ལོའི་གོང་བརྒྱ་དང་གོ་དྲུག་བར་
བྱུང་དགོས། ཞེས་དང་། གཞན་ཡང་བསྟན་བརྩིས་ཀུན་བཏུས་སུ། སུམ་པ་
མཁན་པོའི་བཞེད་པ་ཕྱི་ལོའི་སྔོན་གྱི་བཞི་བརྒྱ་བཅུ་བདུན་པའི་ཤིང་བྱ་ལོ་ཡིན་
ཞིང་དེ་ཡང་བཀའ་ཆེམས་ཀ་ཁོལ་མ་དང་ལོ་རྒྱུས་རྙིང་པ་དག་ལས། བོད་རྗེ་
ཐོག་མའི་འབྱུང་ཁུངས་རྒྱ་གར་གྱི་རྒྱལ་པོའི་རྒྱུད་ལས་བྱུང་བ་སོགས་ཁུངས་ཡོད་
ཚད་རྒྱ་གར་ལ་གཏུགས་ཅི་ཐུབ་བྱེད་པ་ནི་ཆོས་ལུགས་ཀྱི་བག་ཆགས་དབང་གིས་
ཡིན་པ་ལས་བཙན་པོའི་འབྱུང་ཁུངས་མིན་པ་ནི་གོང་དུ་བཤད་ཟིན་ལ། འོན་
139



--
-
---
དཔྱད་རྩོམ་ནོར་བུའི་ཕྲེང་བ།
ཀྱང་ཡིག་རྙིང་དེ་དག་ལས་བཤད་པའི་ཚུལ་འདི་ཉིད་བོད་ཀྱི་བཙན་པོ་གཉའ་ཁྲི་
བྱོན་པའི་དུས་ཚིགས་དང་སྦྱར་ན་འཐད་པར་མཐོང་སྟེ། དེ་ཡང་བསྟན་བརྩིས་
ཀུན་བཏུས་སུ་སུམ་པ་མཁན་པོའི་བཞེད་པ་དྲངས་པ་ལྟར་ན། ཕྱི་ལོའི་སྔོན་གྱི་
ལོ་བཞི་བརྒྱ་བཅུ་བདུན་པའི་ཤིང་བྱ་ལོར་ཡིན་པར་བཤད་ལ། བཀའ་ཆེམས་
ཀ་ཁོལ་མ་སོགས་ཡིག་ཚང་རྙིང་པར་བཙན་པོ་གཉའ་ཁྲིའི་འབྱུང་ཁུངས་རྒྱ་གར་
ལ་གཏུགས་སྐབས། རྒྱལ་པོ་གཟུགས་ཅན་སྙིང་པོ། རབ་སྣང་། ཤར་པ། གསལ་
རྒྱལ་འཆར་བྱེད་སོགས་ཀྱི་གདུང་རྒྱུད་ཡིན་པར་བཤད་ཀྱང་དེ་དག་ཅི་དང་གང་
ཡིན་པ་བཙན་པོའི་འབྱུང་ཁུངས་བཤད་པའི་སྐབས་སུ་བརྗོད་ཟིན་ལ།
དེ་ལྟར་ན་རྒྱལ་པོ་དེ་དག་གི་གདུང་རབས་ལྔ་དྲུག་ཙམ་ལ་བོད་རྒྱལ་གཉའ་
ཁྲི་བཙན་པོ་བྱུང་བ་གཅིག་ཏུ་གྲུབ་ཤིང་། ཉང་རལ་ཉི་མ་འོད་ཟེར་གྱིས་མཛད་
པའི་ཆོས་འབྱུང་མེ་ཏོག་སྙིང་པོ་སྦྲང་རྩིའི་བཅུད་ལས། “ལ་ལ་ན་རེ། འདི་
ནི་རྒྱ་གར་ཡུལ་བདུན་ནས་ཆད་དེ་མ་གྷ་དྷིའི་རྒྱལ་པོ་གཟུགས་ཅན་སྙིང་པོའི་བུ་
མ་སྐྱེས་དགྲ་དེའི་བུ་གཞོན་ནུ་འཆར་བྱེད། དེའི་བུ་སྟོབས་མཆོག་དང་སྟོབས་
ཆུང་། ཕྱི་མ་ལ་སྲས་ལྔ་ལས་ལྔ་ཚིག་མཚན་དང་ལྡན་པ་བརྟག་མཁན་ལ་བསྟན་
པས། ལྟས་ངན་ཟེར་ཏེ་གཡོག་བདུན་བཅས་སྤྱགས་པ་ཡིན་ཟེར་ཏེ་དེ་ཡང་མ་
ཡིན།” ཞེས་གཞན་ལུགས་དགག་སྐབས་གཟུགས་ཅན་སྙིང་པོ་ལས་མི་རབས་
ལྔ་པར་གཉའ་ཁྲི་བྱུང་བར་མངོན་ཞིང་། རང་ལུགས་སྐབས་སུ་རྒྱལ་པོ་སྲོང་
བཙན་སྒམ་པོའི་ཞལ་ནས། འདི་ན་རྒྱ་གར་གྱི་བོད་ས་ལའི་རྒྱལ་པོ་འཆར་བྱེད་
ལ༑ སྲས་རྒྱལ་པོ་ཤར་པ། དེ་ལ་སྲས་གཉིས་བྱུང་བའི་ནུ་བོའི་རྒྱུད་ལ། ཕུ་བོ་
140



-
-
--
ལོ་རྒྱུས་ཀྱི་སྐོར།
མིག་བྱ་མིག་ལྟར་མས་ཀྱིས་ཡར་འགེབས་པ། དཔྲལ་བའི་དབྱེས་ཆེ་བ། གཡུ་
ཡི་སྨིན་མ་ཡོད་པ་སོགས་གཉའ་ཁྲི་བཙན་པོ་བྱུང་ཚུལ་གྱི་ལོ་རྒྱུས་བཤད་པའི་
སྐབས་དེ་ལའང་རྒྱལ་པོ་འཆར་བྱེད་ནས་བརྩིས་པའི་མི་རབས་ལྔ་པ་དེའི་སྐབས་
སུ་གཉའ་ཁྲི་བྱུང་བར་གསལ་ཏེ། དང་པོ་རྒྱལ་པོ་འཆར་བྱེད། གཉིས་པ་དེའི་
སྲས་ཤར་པ། གསུམ་པ་དེའི་སྲས་གཉིས། བཞི་པ་དེ་གཉིས་ལས་ནུ་བོ་ལ་བྱུང་
བའི་རྒྱུད་པ། ལྔ་པ་ནུ་བོའི་སྲས་དང་བཙུན་མོ་དམ་པ་གཉིས་ལ་སྲས་ཤིག་བཙས་
པ་རྒྱལ་པོ་གཉའ་ཁྲི་བཙན་པོ་ཡིན་པར་གསུངས། དེ་ལྟར་ན་བོད་རྒྱལ་བཙན་
པོའི་གདུང་རྒྱུད་རྒྱ་གར་ལ་ཁུངས་བཅོལ་བར་འཐད་ལྡན་གྱི་རྒྱུ་མཚན་མེད་ནའང་
གཉའ་ཁྲི་དུས་སྐབས་དེར་བྱུང་བར་མངོན་ཏེ། ཡིག་རྙིང་ཕལ་ཆེ་བ་ལས་དེ་
ལྟར་བཤད་པའི་ཕྱིར་དང་། སྔོན་གྱི་དེབ་ཐེར་མཛད་པ་པོས་བོད་བཙན་པོའི་
གདུང་རྒྱུད་ཀྱི་རིགས་རུས་རྒྱ་གར་གྱི་རྒྱལ་པོ་ལ་གཏུགས་ཡོད་པ་ནི་འཐད་མིན་
ཇི་ལྟར་ཡང་དུས་སྐབས་དེར་བྱོན་པའི་གཞིར་བཅོལ་ཡོད་པ་ནི་སྨོས་མ་དགོས་
ལ༑ འཆར་བྱེད་སོགས་རྒྱ་གར་གྱི་རྒྱལ་པོ་དེ་དག་བྱོན་པའི་དུས་ནི་སངས་རྒྱས་
ཤཱཀྱ་ཐུབ་པ་དང་དུས་མཉམ་ཡིན་པ་རྒྱ་གར་གྱི་ལོ་རྒྱུས་ཡོངས་སུ་གྲགས་པ་ནི་
ཕྱི་ལོའི་སྔོན་གྱི་དྲུག་བརྒྱ་ཉེར་ལྔ་པའི་མེ་སྤྲེལ་ལོ་སྐུ་འཁྲུངས་ཤིང་། ལྔ་བརྒྱ་
ཞེ་ལྔ་མེ་འབྲུག་ལོར་མྱ་ངན་ལས་འདས། དེའི་ཕྱི་ལོ་ལྔ་བརྒྱ་ཞེ་བཞི་པའི་མེ་
སྦྲུལ་ལོར་སྟོན་པའི་འདས་ལོ་བརྩི་བའི་མགོ་ཚུགས་པ་ནི་དེང་དུས་འཇིག་རྟེན་
ན་ཡོངས་སུ་གྲགས་པ་དང་། ཤཱཀྱ་ཐུབ་པའི་གོང་དུའང་བོད་ཡུལ་དུ་འགྲོ་བ་མི་
བྱུང་ཡོད་པ་དེང་དུས་གནའ་རྫས་རྟོག་ཞིབ་སྨྲ་བ་དག་གིས་བཤད་ཡོད་ལ། སངས་
141



དཔྱད་རྩོམ་ནོར་བུའི་ཕྲེང་བ།
རྒྱས་འདས་ནས་མི་རབས་ལྔ་དྲུག་ཙམ་ལ་གཉའ་ཁྲི་བྱུང་བ་གསལ་བར་མ་ཟད།
གོང་དུ་དྲངས་པའི་སུམ་པ་མཁན་པོའི་བཞེད་ཚུལ་ཕྱི་ལོའི་སྔོན་གྱི་བཞི་བརྒྱ་བཅུ་
བདུན་པའི་ཤིང་བྱ་དེ་གཉའ་ཁྲི་བཙན་པོའི་འཁྲུངས་ལོ་ཡིན་ལ། དེ་ནས་ཕྱི་ལོ་
དྲུག་བརྒྱ་དང་ཉེར་དགུ་པའི་ས་གླང་སྟེ་གནམ་རི་སྲོང་བཙན་བར་གྱི་འདས་ལོའི་
བར་ལོ་ངོ་གཅིག་སྟོང་ཞེ་དྲུག་ཟིན་པས་དེ་དག་ཆ་སྙོམས་བྱས་ན་རྒྱལ་རབས་རེར་
ལོ་གྲངས་སུམ་ཅུ་སོ་གཉིས་རེ་ཐོབ་འདུག་པས་བཞེད་པ་དེ་གཉིས་ཕལ་ཆེར་གཅིག་
ཏུ་གྲུབ་ཅིང་དོན་ལ་གནས་པར་སྙམ་མོ། །
གཞན་ཡང་བཙན་པོ་ཇི་ལྟར་བྱོན་པའི་ཚུལ་དེ་ཡང་བོད་ཡུལ་སྤུ་བོ་ནས་
སྤུའི་མོ་མོ་བཙན་བྱ་བའི་རུམ་ནས་ཐེ་བྲང་སྤུན་དགུ་སྐྱེས་པའི་ཆུང་དག་ཐེ་རང་
མ་སྙ་ཨུ་བེ་ར་བྱ་བ་སྟེ་གཉའ་ཁྲི་བཙན་པོ་འཁྲུངས་པ་བོད་ཀྱི་ཆོས་འབྱུང་སྔ་ཤོས་
སུ་གྲགས་པ་ལྡེའུ་ཆོས་འབྱུང་དང་ཉང་རལ་ཆོས་འབྱུང་སོགས་ལས་བཤད་པ་
ལྟར་གོང་དུ་བཙན་པོ་སྤུ་ཡུལ་ནས་བྱུང་བར་བསྟན་པའི་སྐབས་སུ་བཤད་པ་བཞིན་
ཡིན་ལ། ད་དུང་སུམ་པ་མཁན་པོས་བཞེད་པ་ལྟར་ན་ཕྱི་ལོའི་སྔོན་གྱི་བཞི་བརྒྱ་
བཅུ་བདུན་ཙམ་ལ་སྐུ་འཁྲུངས་ཤིང་། བཙན་པོ་རང་ཉིད་ལ་གཞན་ལས་ལྷག་
པའི་ཁྱད་ཆོས་འགའ་ལྡན་ཁར་རྒྱུད་གྱོང་བ་དང་། ད་དུང་“་ཐེ་བྲང་སྤུན་དགུ་
སྐྱེས་པའི་”ཞེས་པའི་དོན་འདི་ལ་བསམ་ཚེ་གཉེན་ཉེ་ཡང་མང་བ་སོགས་ལ་རྒྱབ་
རྟེན་གྱིས་སྐབས་དེའི་དབང་བསྒྱུར་བྱེད་པོའམ་ཚོ་དཔོན་ལ་མགོ་སྒུར་བྱ་མ་འདོད་
པས་གྱེན་ལོག་བྱས་ནའང་མཐར་མང་སྣེ་ཉུང་གིས་མ་བརྟེན་ཞེས་པའི་དཔེ་ལྟར་
དཔུང་ཚོགས་མང་ཉུང་གིས་ཕམ་སྟེ་ཡུལ་སྤྲུགས་རྗེས་སླར་ཡང་དེ་ཉིད་ལ་རྒོལ་
142



ལོ་རྒྱུས་ཀྱི་སྐོར།
ཆེད་དཔུང་རོགས་འཚོལ་བཞིན་ཡོང་བར་བོད་མི་ཚོ་ཁག་ཅིག་དང་མཇལ་ཏེ་ཟླ་
བསྒྲིལ་གྱིས་ཡར་ཀླུང་ཕྱོགས་སུ་བྱོན་པ་ཡིན་ནོ། གཞན་ཡང་ལྕང་གླིང་པ་རོལ་
བའི་རྡོ་རྗེས་བརྩམས་པའི་ཡུམ་བུ་བླ་སྒང་གི་དཀར་ཆག་སོགས་ལས་ཀྱང་དེ་ལྟར་
གསུངས་པའང་ཡོད་དོ། །
༣༽ གནས་སྟངས་ག་འདྲའི་འོག་རྒྱལ་ཁབ་གསར་འཛུགས་དང་དེའི་མངའ་
ཐང་སྐོར།
བོད་ཀྱི་བཙན་པོའི་ཐོག་མ་མ་བྱོན་གོང་ནས་བོད་ཡུལ་དུ་མིའི་འགྲོ་བ་བྱུང་
སྟེ་ཡུན་རིང་འགོར་བ་གོང་དུ་བཤད་ཟིན་པ་ལྟར་ཡིན་ལ། དེ་དང་དེའི་གོང་དུ་
ཡང་དབང་བསྒྱུར་བྱེད་པའི་ལམ་ལུགས་དེ་བས་ཀྱང་བྱུང་བ་ངེས་ཤེས་རྙེད་ལ།
བཀའ་ཐང་སྡེ་ལྔ་ལས། ''དེ་དུས་བོད་ཁམས་མི་ལ་རྗེ་མེད་པས། །རི་བྲན་
བྲག་མཁར་ཀུན་ལ་རྫོང་ཡང་བཅས། །གོས་དང་ཁ་ཟས་བཙན་ནོར་བུ་བཅུག །རྒོལ་
དུ་མི་ཐུབ་དམག་གྲངས་ཉུང་བའི་དུས། །རང་ལ་དབང་མེད་ཚོགས་བྱས་སྲབ་
པའི་དུས། །བོད་ཡུལ་གངས་རི་རྩེ་དགུའི་ལྗོངས་ཀྱི་རུ། །སྤུ་རྒྱལ་གོང་དུ་
མཛད་དྲུག་དུ་བྱུང་།” །ཞེས་དང་། ཆོས་འབྱུང་མཁས་པའི་དགའ་སྟོན་ལས།
“བོད་ཁམས་ཡུལ་དུ་རོང་བ་གྱུར་ནས་ཀྱང་། །དང་པོ་མི་མ་ཡིན་གྱི་ཡུལ་དུ་
གྱུར། །གནོན་སྦྱིན་ལ་སོགས་བཅུ་ཡིས་དབང་བྱས་སྐད།” །ཅེས་དང་། ཡང་
དེ་ཉིད་ལས། “དེ་ཚོ་རྒྱལ་ཕྲན་སིལ་མ་བཅུ་གཉིས་དང་། །ཐ་མར་རྒྱལ་ཕྲན་
བཞི་བཅུས་དབང་བྱས།” །ཞེས་དང་། དེབ་དམར་ལས་ཀྱང་། “བོད་ཀྱི་མི་
རྣམས་བྱུང་སྟེ། མ་སངས་སྤུན་དགུ། རྒྱལ་ཕྲན་བཅུ་གཉིས། རྒྱལ་ཕྲན་ཉེར་ལྔ།
143



དཔྱད་རྩོམ་ནོར་བུའི་ཕྲེང་བ།
རྒྱལ་ཕྲན་སིལ་མ་བཞི་བཅུས་དབང་བྱས་སྐད་དོ”ཞེས་གསུངས་པ་ལྟར་ན། མིའི་
འགྲོ་བ་བོད་ཡུལ་དུ་བྱུང་རྗེས་དབང་བསྒྱུར་གྲལ་རིམ་བྱུང་ཞིང་། དེ་ཡང་མ་
སངས་སོགས་ཀྱིས་མཚོན་རྒྱལ་ཕྲན་དེ་དག་གི་ཡུལ་དང་རྒྱལ་བློན་ཕལ་ཆེར་གྱི་
མཚན་སོགས་ངོས་འཛིན་ལ། ཏུན་ཧོང་ཡིག་རྙིང་དང་། ཆོས་འབྱུང་མཁས་
པའི་དགའ་སྟོན་གཉིས་ཕལ་ཆེར་གཅིག་མཐུན་དུ་འབྱུང་ཞིང་།
གཞན་ཡང་རྒྱ་བོད་ཆོས་འབྱུང་རྒྱས་པ་ལས་ཀྱང་གསལ་བོར་འབྱུང་བས་
རྟོགས་ཐུབ་ཅིང་འདིར་ཡི་གེར་མང་དོགས་ནས་མ་བྲིས་ཤིང་། གཞན་དུ་
ནའང་་་འཐབ་ཏུ་མི་ཐུབ་བོད་ལ་དམག་གྲངས་ཉུང་། །ཡུལ་གཞན་འགྲོ་རུ་རྒྱལ་
ཕྲན་གྱིས་མི་སྟེར། །ཐང་ལ་མི་ཚག་བྲག་རི་བཙན་པོ་འཛིན། །བཟའ་བཏུང་
མི་རྙེད་བཀྲེས་སྐོམ་སྡུག་བསྔལ་ཆེ། །གཉའ་ཁྲི་བཙན་པོ་བོད་ཡུལ་རྗེ་མཛད་
ནས། །བོད་འབངས་བདེ་ཞིང་སྐྱིད་པ་མཛད་པ་ཡིན།” །ཞེས་པ་ལྟར་ན། རྒྱལ་
ཕྲན་དེ་དག་གིས་ཡུལ་ལུང་ངེས་ཅན་རེ་བཅད་བཟུང་གིས་ས་ཁུལ་རང་བཞིན་གྱི་
སྟོབས་ཤུགས་ཁག་གི་བར་ཕན་ཚུན་འཁྲུག་རྩོད་ཀྱིས་མི་གསོད་ཁྲག་སྦྱོར་བྱས་
ཏེ་““ཤ་བོར་བས་རོ་དམར། ཁྲག་བསྐྱིལ་བས་མཚོ་སྨུག་”ཅེས་པ་ལྟར་རྟག་
ཏུ་དགྲ་ཇག་གཡུལ་འགྱེད་ཀྱི་ལས་ལ་སྦྱོར་ཞིང་། རྒྱལ་ཕྲན་གཞན་གྱིས་འབངས་
དམག་བཟུང་ཚེ་ཚད་ལས་བརྒལ་བའི་མནར་གཅོད་དང་། དབང་བསྒྱུར་བྱེད་
པོ་དག་གིས་ཀྱང་དྲང་བདེན་གྱིས་ཤན་མི་ཕྱེ་བར་བཙན་ཤེད་དང་ཨུ་ཚུགས་ཀྱི་
ལམ་ནས་འབངས་རྣམས་བྲན་གཡོག་ཏུ་བཀོལ་ཞིང་། ཕྱི་ཕྱོགས་ནས་དགྲ་བྱུང་
ན་དེ་དག་ལ་རྒོལ་བའི་དམག་ཉུང་ཁར། སྟོབས་ཤུགས་ཞན་པས་གཅིག་སྒྲིལ་
144



ལོ་རྒྱུས་ཀྱི་སྐོར།
གྱི་ལག་རྡང་སྦྲེལ་ཐབས་དཀའ་བས་ངོ་རྒོལ་བྱེད་པའི་ནུས་པ་མེད་པར་མ་ཟད།
འོག་གི་འབངས་མི་རྣམས་ཕྱོགས་སུ་བྲོས་བྱོལ་དུ་འགྲོ་བའི་དབང་དུ་བཏང་ཡང་
རྒྱལ་ཕྲན་དེ་དག་གི་དཔོན་གྱིས་བཙན་བཟུང་བྱས་པས་འགྲོ་ཐབས་མ་བྱུང་ཁར།
ཞིང་འབྲོག་གི་ལས་སུ་ངལ་རྩོལ་བྱས་ནའང་ཕྱི་ཡིས་དགྲ་ཇག་གི་ཟིལ་ཤུགས་བཙན་
པས་ས་ཐང་ཁོད་སྙོམས་སུ་འཚོ་ཐབས་བྲལ་ཏེ་རི་བྲག་ཏུ་འཚོ་སྡོད་བྱ་དགོས་
པས་བཟའ་བཏུང་གིས་དབུལ་བ་སོགས་ཀྱིས་མུ་གེ་དང་གཡུལ་འཁྲུག་གི་ཟིང་ཆ་ཆེ་
བས་བོད་མི་རྣམས་གཅིག་གྱུར་དང་ཞི་བདེ། འཆམ་མཐུན་གྱི་སྤྱི་ཚོགས་གསར་
བ་ཞིག་ཏུ་སྐོམ་པ་ཆུ་འདོད་ལྟར་རེ་བ་བྱེད་པའི་སྐབས་སུ་ཁེལ་བར་ངེས་ཤིང་།
ད་དུང་སྤུ་རྒྱལ་གཉའ་ཁྲི་བཙན་པོའི་གོང་དུའམ་དུས་སྐབས་དེའི་དབང་
བསྒྱུར་བྱེད་པོ་དེ་དག་བདུད་དང་གནོན་སྦྱིན་སོགས་ཡིན་པར་བསྙད་མོད། དེ་
ཡང་འཐད་ལྡན་གྱི་གཏན་ཚིགས་ཡིན་པར་མི་འཐད་དེ། གཅིག་ཏུ་ན་བོད་རྒྱལ་
གཉའ་ཁྲིས་རྒྱལ་ཕྲན་ཚོ་ཁག་གཅིག་གྱུར་བྱས་པ་ནས་བོད་ཀྱི་སྤྱི་ཚོགས་ལ་འཕོ་
འགྱུར་བྱུང་བར་མ་ཟད། ལྷག་དོན་ཆོས་རྒྱལ་མེས་དབོན་རྣམ་གསུམ་གྱིས་སངས་
རྒྱས་ཆོས་ལུགས་དར་རྒྱས་སུ་བཏང་རྗེས་དེ་བས་ཀྱང་འགྱུར་ལྡོག་བྱུང་བར་མ་
ཟད། འགྱུར་ལྡོག་དེ་གཉིས་ཀྱི་བར་ལ་ཆོས་སྲིད་གང་གི་ཆ་ནས་ཕྱི་མར་ཡར་
རྒྱས་ཀྱི་ངོ་བོར་ལྷག་པ་ཆོས་ཉིད་དུ་གྲུབ་ཅིང་། ལྷག་དོན་བོད་ཀྱི་ཆོས་འབྱུང་
སྨྲ་བ་པོ་དག་ཆོས་ལུགས་ཀྱི་བག་ཆགས་ཟབ་པ་དང་། བོད་ཀྱི་གདོན་མའི་སྤྱི་
ཚོགས་ནི་དགྲ་ཇག་བསད་འཕྲོག་བྱེད་པའི་དུས་སྐབས་ཤིག་ཡིན་པས་ཆོས་ལུགས་
ལས་ཀྱང་གདོན་འདྲེ་དང་བདུད་ཀྱི་གོ་དོན་དེ་གནོད་འཚེ་བྱེད་པ་དང་བར་དུ་གཅོད་
145



དཔྱད་རྩོམ་ནོར་བུའི་ཕྲེང་བ།
པ་སོགས་མ་རུང་བའི་བྱེད་ལས་ཅན་དུ་ངེས་པས་བྱེད་ལས་ཀྱི་ཆ་ནས་བཏགས་
པར་མངོན་ཏེ། དཔེར་ན། དེང་སང་མི་གསོད་ཁྲག་སྦྱོར་བྱེད་མཁན་ལ་བདུད་
དང་གདོན་འདྲེ་ཞེས་སྐྱེས་བུ་དག་གིས་སྨོད་པ་བཞིན་ནོ། །
དེ་ལྟར་སྤྱི་ཚོགས་ཟང་ཟིང་དང་བདེ་འཇགས་མེད་པའི་དུས་ཚིགས་ཤིག་
ཏུ་བོད་རྒྱལ་གཉའ་ཁྲི་བོད་ཡུལ་སྤུ་བོ་ནས་རིམ་བཞིན་ཡར་ཀླུང་ཕྱོགས་སུ་མཆེད་
དེ་རྒྱལ་ཕྲན་དེ་དག་གཅིག་གྱུར་གྱི་མངའ་ཐང་རྒྱ་བསྐྱེད་དང་། མཐུན་སྒྲིལ་གྱི་
གོང་བུ་གཅིག་ཏུ་བྱ་ཆེད་ཐོག་མར་རང་ཉིད་བོད་ཀ་གཡག་དྲུག་གི་རྗེ་བོར་མཛད་
པ་ཏུན་ཧོང་ཡིག་རྙིང་ལས་བཤད་ལ། ལར་རྒྱལ་ཁྲིར་འཁོད་པའི་དུས་ཚིགས་
ཀྱང་བོད་ཀྱི་ལོ་རྒྱུས་བློ་གསར་འཇུག་པའི་འབབ་སྟེགས་ལས། “ རྗེ་དེ་ཉིད་
ཕྱི་ལོའི་སྔོན་གྱི་དུས་སུ་ལུགས་ལྡོག་ཏུ་བརྩིས་ན་ལོ་ ༤༠༠ ཙམ་འཁོད་ནས་
ཡུལ་ཡར་ཀླུང་གཞུང་ཕོ་བྲང་ཡུམ་བུ་བརླ་མཁར་བརྩིགས་” ཞེས་དང་། ཡང་
བོན་གྱི་དགོན་ཁག་གི་ལོ་རྒྱུས་དང་ད་ལྟའི་གནས་བབ་ཅེས་པ་ལས། ““ཕྱི་ལོའི་
གོང་གི་ ༡༡༣༦ སྟེ་མི་ལོར་ ༣༡༣༤ ལོར་གཉའ་ཁྲི་བཙན་པོ་སྲིད་ཁྲིར་
མངའ་གསོལ།” ཞེས་གཅིག་གྱུར་མིན་པའི་ལྟ་ཚུལ་འདི་དག་འབྱུང་དགོས་
པ་ཡང་ལོ་རྒྱུས་སྨྲ་བ་པོས་ཁུངས་བཅོལ་སའི་ཡིག་ཚང་མ་འདྲ་བས་ངེས་ལ།
གཞན་ཡང་ཡོངས་གྲགས་ཀྱི་གཞིར་བཅོལ་ས་ལྟ་བུ་གྱུར་པ་བོད་ཀྱི་ལོ་རྒྱུས་དོན་
ཆེན་རེའུ་མིག་དང་། དེབ་ཐེར་ཀུན་གསལ་མེ་ལོང་གཉིས་ལས། ““ ཕྱི་ལོའི་
སྔོན་གྱི་ལོ་ ༡༢༦ ལ་བོད་ཀྱི་བཙན་པོ་མངའ་གསོལ་”ཞེས་པ་ལྟར་ན་ཕལ་
ཆེར་དུས་དེ་ཙམ་ཡས་མས་སུ་རྒྱལ་ཁྲིར་འཁོད་པ་ནས་བོད་རྒྱལ་བཙན་པོའི་གདུང་
146



ལོ་རྒྱུས་ཀྱི་སྐོར།
རབས་ཀྱི་དབུ་བརྙེས་པར་མ་ཟད། ཆོས་འབྱུང་མཁས་པའི་དགའ་སྟོན་ལས།
““སྐུ་མཁར་ཐོག་མ་ཡུམ་བུ་བླ་སྒང་མཛད།” །ཅེས་པར་གཞིག་ན། རྒྱལ་
ཕྲན་ཁག་གིས་ཆབ་སྲིད་གཅིག་གྱུར་གྱིས་མངའ་དབང་མཛད་པའི་ལྟེ་གནས་སྤུ་
རྒྱལ་གདུང་རབས་ཀྱི་ཐོག་མའི་ཕོ་བྲང་ཡུམ་བུ་བླ་མཁར་བརྩིགས་པར་མ་ཟད་
མངའ་ཁོངས་རྒྱ་བསྐྱེད་ཀྱི་ཐོག་མར་སུམ་པའི་བོན་པོ་ཨོ་ཡོང་རྒྱལ་པོ་བཏུལ་བ་
དང་སྣུབས་རྗེ་སྲིབ་པ་རྒྱལ་ཕྲན་འབངས་སུ་འདུས་པ་ཆོས་འབྱུང་མཁས་པའི་
དགའ་སྟོན་དུ་གསུངས་ལ། དེ་ཡང་སྣུབས་རྗེ་སྲིབ་པ་རྒྱལ་ཕྲན་འབངས་སུ་འདུས་
ཞེས་པ་འདི་ཉིད་དུང་དཀར་རིན་པོ་ཆེས། “སྣུབས་མཚོ་”ཞེས་པའི་ཐ་སྙད་
འགྲེལ་སྐབས། ““སྔར་བོད་ཀྱི་རུས་རྒྱུད་ཁོངས་སྣུབས་ཀྱི་རུས་རྒྱུད་ཚོ་བ་རྣམས་
ས་གནས་དེར་སྡོད་ཀྱི་ཡོད་སྟབས་རུས་མིང་ཡུལ་ལ་བཏགས་ཏེ་སྣུབས་ཡུལ་གླིང་
དགུ་ཞེས་ཆགས་པ་དང་། སྣ་དཀར་རྩེ་རྫོང་ཁོངས་དཔལ་དི་ཆུས་ཡར་འབྲོག་
གྲོང་ཚོའི་ཉེ་འདབས་སུ་ཡོད་”ཅེས་པར་གཞིགས་ན་རུས་མིང་སྣུབས་ཅེས་འབོད་
པའི་ཚོ་ཁག་ཆེ་ཤོས་ཞིག་ཡིན་པར་མ་ཟད། ཡར་འབྲོག་གི་གྲོང་ཚོ་དང་འབྲེལ་
བའི་བར་ཐང་ཕྱོགས་ཙམ་ཡིན་པར་སྙམ་ལ། དེ་ལྟར་ན་བཙན་པོས་ཡར་འབྲོག་
ཕྱོགས་སུ་མངའ་ཐང་རྒྱ་བསྐྱེད་ཀྱི་དབུ་ཚུགས་ཏེ་རིམ་བཞིན་འབངས་སུ་བཅུག་
པར་སྣང་ལ། གཞན་ཡང་སུམ་པའི་བོན་པོ་ཨོ་ཡོང་རྒྱལ་པོ་བཏུལ་ཞེས་པ་ཡང་
སྐབས་དེའི་ནུས་ཤུགས་ཆེ་ཤོས་ཤིག་ཡིན་པར་མངོན་ཞིང་། དེ་ནི་དུང་དཀར་
རིན་པོ་ཆེས། “དེ་ནི་ཀོང་སྤྲུལ་རིན་པོ་ཆེ་ཡོན་ཏན་རྒྱ་མཚོས་མཛད་པའི་
<གཏེར་སྟོན་བརྒྱ་རྩའི་རྣམ་ཐར་»ནང་སྨར་ཁམས་ཀྱི་ཡུལ་འདི་ཡིན་ཞེས་
147



-
-
བ་
དཔྱད་རྩོམ་ནོར་བུའི་ཕྲེང་བ།
པ་དེ་ཆོས་འབྱུང་མཁས་པའི་དགའ་སྟོན་ལས་གསལ་བའི་རྒོད་ཚང་སྟོད་སྨད་
གཉིས་དང་། ནགས་ཤོད་བཅས་དེང་སང་གི་ས་མིང་དཀར་ཆག་ནང་བར་ཁམས་
རྒྱུད་ཀྱི་ས་ཆའི་གྲས་སུ་གསལ་པོར་འཁོད་པ་རྣམས་ཡོངས་སུ་མཐུན་པར་འདུག་
པས་མདོ་སྟོད་ཀྱི་ས་གནས་རྣམས་སུམ་པའི་ཡུལ་ལ་ངོས་འཛིན་ཆོག་པ་འདུག་”
ཅེས་པ་ལྟར་ན་བོད་ཀྱི་བཙན་པོ་གཉའ་ཁྲིས་ཡར་ཀླུང་ཙམ་མ་ཟད་མདོ་སྟོད་ཀྱི་
ས་གནས་རྣམས་སུ་རྒྱ་བསྐྱེད་ཀྱི་ཟིལ་ཤུགས་ཁྱབ་པར་མ་ཟད། སུམ་པ་འདི་ཉིད་
ཀྱང་སྲོང་བཙན་གྱི་དུས་མགོར་ངོ་ལོག་པ་དང་རྗེས་སུ་མྱང་མང་པོ་རྗེ་ཞང་སྣང་
གིས་ཐབས་འཕྲུལ་གྱི་སླར་འབངས་སུ་བཅུག་པ་བོད་ཀྱི་ལོ་རྒྱུས་སུ་ཡོངས་སུ་
གྲགས་ལ། ངོ་ལོག་ཅེས་པ་ཡང་རང་གི་སྔར་གྱི་རྗེ་དཔོན་སོགས་ལ་རྒྱབ་གཏད་
པའི་དོན་དུ་ངེས་ཤིང་། དེས་ན་སུམ་པ་སྲོང་བཙན་གྱི་སྔ་རོལ་ནས་བཙན་
པོའི་ཆབ་འབངས་སུ་གཏོགས་པ་དང་དུས་རབས་བདུན་པའི་ནང་ངོ་ལོག་བྱས་
པ་ལོ་རྒྱུས་སུ་གསལ་བར་མ་ཟད། སྲོང་བཙན་གྱི་སྔ་རོལ་དུ་གསལ་བའི་ལོ་
རྒྱུས་གང་ཡིན་རུང་སུམ་པ་ཆབ་འབངས་སུ་འདུས་ཚུལ་མ་གསལ་བར་གཉའ་
ཁྲིའི་དུས་སུ་་་སུམ་པའི་བོན་པོ་ཨ་ཡོང་རྒྱལ་པོ་བཏུལ””ཞེས་པ་འདི་ཉིད་
ཡིན་ཞིང་དོན་ལ་གནས་པར་སེམས་སོ། །
གཞན་ཡང་མི་ཉག་ཀྱང་སྤུ་རྒྱལ་གཉའ་ཁྲིའི་དུས་སུ་དབང་བསྒྱུར་གྱི་མངའ་
ཁོངས་སུ་འདུ་མིན་ཇི་ལྟར་ཡང་འབྲེལ་བ་དམ་ཟབ་དང་བཙན་པོའི་བཀའ་ལ་བརྩིས་
ཏེ་སྲི་ཞུ་བསྒྲུབ་དགོས་པ་ཞིག་ཆགས་ཡོད་པ་སྟེ། ལ་དྭགས་རྒྱལ་རབས་ལས་
ཀྱང་། ““མི་ཉག་གི་བཤེས་གཉེན་བློན་པོར་བསྐོས””ཞེས་པས་ཀྱང་མི་ཉག་གི་
1 (
སས༌
ད
-
•ཟ•
148



-
ལོ་རྒྱུས་ཀྱི་སྐོར།
ཡུལ་དུ་དབང་བསྒྱུར་ཏེ་ཡུལ་དེའི་དཔའ་མཛངས་ལྡན་པའི་མི་འདི་ཉིད་དབང་
བསྒྱུར་བྱེད་པའི་ཞབས་འདེགས་སུ་བློན་གྱི་གོ་གནས་བསྩལ་པ་མཚོན་པར་མ་ཟད།
ད་དུང་ཡང་རྒྱལ་རབས་དེ་ཉིད་ལས། “རིན་པོ་ཆེའི་རྒྱན་དམ་པ་ཡུལ་ཡར་ཀླུང་
སོགས་མངའ་ཐང་བཀའ་ཁྲིམས་ཀྱིས་སྐུ་བརྒྱན་མཛད། འཇིག་རྟེན་ཆོས་བཞིན་
དུ་བསྐྱངས་པས། རྒྱལ་ཁམས་བདེ་ཞིང་སྐྱིད། སྐུ་སྲུང་སྡེ་བཞིས་སྲུངས། རྒོང་
ལྡོང་སྡེ་མི་བཞི་བཅུ་རྩ་བཞིས་ནི་ཕྱིའི་དགྲ་འདུལ། གཡུང་ལྡོད་སྡེ་བཞི་བཅུ་
རྩ་བཞིས་ནི་ནང་གི་ཆ་ཁ་སྙོམས། སོ་ཁ་བཞིས་ནི་སོ་འཛུགས། ཁྲོམ་ཁ་བརྒྱད་
ཀྱི་ནི་སོ་ཁའི་དགྲ་འདུལ། རོང་དོར་ཁ་བ་སོ་( ཁབ་སོ་)ཉི་ཤུ་རྩ་གཉིས་ཀྱི་བང་
མཛོད་འགྱིངས་(འགེངས་) ཚོང་འདུས་བཅུ་གཉིས་ནས་ནོར་གྱི་དབྱིག་འབུལ།
ལེགས་ཉེས་ཀྱི་བྱ་དགའ་དཔའ་མཛངས་ཀྱིས་ཤན་འབྱེད། ནོངས་ཀྱི་ཆད་པའི་
ངད། གཡོའི་ཁུང་སྣུབས། མཛད་སྣ་ལྔའི་གསེར་གཡུ་དང་ཡིག་ཚང་གིས་
བསྟོད། དཔའ་སྣ་ལྔས་སེངྒེ་དང་གུང་སྟག་གིས་བརྒྱན། མགྱོགས་སྣ་ལྔའི་
མཆིབས་མཛད་ནས་རྒྱུགས་སུ་སྤྲོ། རྗེ་བཀའ་ཁྲིམས་ནི་གངས་ལ་ཉི་མ་ཤར་
བ་འདྲ།” ཞེས་འབྱུང་བ་ལྟར་བཙན་པོའི་སྐབས་དེའི་ཆབ་སྲིད་དང་དཔལ་འབྱོར་
སོགས་ཀྱི་ལམ་ལུགས་དང་སྒྲིག་སྲོལ་གང་ཙམ་ཡོད་པ་རྟོགས་པ་ཙམ་མིན་པར་
མངའ་ཐང་རྒྱ་བསྐྱེད་ཀྱི་ཟིལ་ཤུགས་ཅི་ཙམ་ཡོད་པ་དེ་བས་ཀྱང་ངེས་ཤེས་འདྲོངས་
པས་དེ་ཙམ་ལས་ཚིག་གི་སྤྲོས་པས་ངལ་བར་བསྟེན་མི་དགོས་སོ། །
གཞན་ཡང་བོད་བཙན་པོ་ཐོག་མའི་སྐབས་སུ་རྗེ་ཡིས་རྒྱལ་ཆས་སྤྲས་པ་
དང་། ཕ་ཤུལ་བུས་འཛིན་པའི་རྒྱལ་རྒྱུད་ལམ་ལུགས་ཀྱང་དར་བར་ངེས་ཤེས་
149



དཔྱད་རྩོམ་ནོར་བུའི་ཕྲེང་བ།
རྙེད་ལ། ད་དུང་བོད་ཀྱི་ལོ་རྒྱུས་རྣམས་སུ་གཉའ་ཁྲི་བཙན་པོ་ནས་གདུང་རབས་
ཉེར་བདུན་པ་ཁྲི་ཐོག་རྗེ་བཙན་བར་ཆབ་སྲིད་སྒྲུང་ལྡེའུ་བོན་གསུམ་གྱིས་བསྐྱངས་
ཞེས་བཤད་སྲོལ་ཡོད་པར་མ་ཟད། བོན་གྱི་ཆོས་ལུགས་དང་དེར་མཁས་པའི་
མི་བཅུ་གཉིས་བྱུང་ཞིང་། དེ་དག་གིས་བོན་ཆོས་ཀྱི་བྱེད་སྒོ་ཚུགས་སར་བོད་
རྒྱལ་གཉའ་ཁྲིས་གཡུང་དྲུང་ལྷ་རྩིའི་གསས་ཁང་བཞེངས་པར་མ་ཟད། ད་དུང་
ཚེ་མི་གཤེན་རྨུ་རྒྱལ་བྱ་བ་སོགས་བློན་པོ་དང་སྐུ་བོན་ལ་བསྟེན་ནས་བོན་བསྒྱུར་
ཏེ་ཧ་ཅང་དར་བ་སོགས་ཕྱིས་ཀྱི་རྡོ་རིང་དང་བོན་གྱི་ལོ་རྒྱུས། <<རྒྱལ་རབས་
བོན་གྱི་འབྱུང་གནས་དང་བསྟན་པའི་རྣམ་བཤད་དར་རྒྱས་གསལ་བའི་སྒྲོན་མེ»
སོགས་ལས་བཤད་མོད།
འོན་ཀྱང་བོན་གྱི་ཆོས་ལུགས་དར་བ་དང་དེས་ཆབ་སྲིད་བསྐྱངས་ཚུལ་
བཅས་སུ་ཅུང་བསམ་པར་བྱ་དགོས་ཏེ། ད་ལྟའི་བོན་གྱིས་ཆོས་ལུགས་པ་རྣམས་
ཀྱིས་བཤད་པའི་ལྟ་སྒོམ་སྤྱོད་གསུམ་གྱི་རྣམ་གཞག་ལྡན་པའི་བོན་ཆོས་དར་བའི་
བཤད་ཚུལ་འདི་དག་བློ་ངོར་ཇི་ལྟར་འབབ་དཀའ་སྟེ། གནའ་བོའི་བོད་དུ་དར་
བའི་བོན་ལ་བརྡོལ་བོན། འཁྱར་བོན། བསྒྱུར་བོན་བཅས་ཡིན་པར་མངོན་ཞིང་།
བོན་གྱི་གྲུབ་མཐའ་འབྱུང་ཚུལ་ལས། ·་བོད་དུ་དར་བའི་བོན་ལ་བརྡོལ་བོན།
འཁྱར་བོན། བསྒྱུར་བོན་གསུམ་ཡོད་”ཅེས་གསུངས་ལ། འཁྱར་བོན་ཞེས་
པ་ཡང་བོད་རྗེ་གྲི་གུམ་གྱི་རྗེས་སུ་མུ་སྟེགས་པའི་ལྟ་བ་འཁྱར་བ་བོན་དང་འདྲེས་
པ་ལས་བྱུང་ཞིང་། ད་དུང་རྒྱ་ནག་ཆོས་འབྱུང་དུའང་་་བོན་སྟོན་ལོའོ་ཅུན་”ཞེས་
འཁོད་པ་ལྟར་ན་སྐབས་དེས་འཁྱར་བོན་སྟོན་པའི་གཙོ་འཛིན་ཡིན་པར་སྙམ།
150



ལོ་རྒྱུས་ཀྱི་སྐོར།
གཞན་ཡང་བསྒྱུར་བོན་ཞེས་པ་ཡང་དུས་རིམ་གསུམ་དུ་བརྒྱུད་པར་མངོན་
ཏེ༑ དང་པོ་ནི། པཎྜིཏ་ཤམ་ཐབས་སྔོན་པོ་ཅན་གྱི་ཆོས་ལོག་གཏེར་དུ་བཅུག་
ནས་ཁོ་རང་གི་བཏོན་པ་བོན་དང་འདྲེས་པ་ལ་ཟེར། གཉིས་པ་ནི། བཙན་པོ་
ཁྲི་སྲོང་ལྡེ་བཙན་གྱི་བོན་བསྣུབས་སྐབས་བོན་པོ་དག་གིས་སངས་རྒྱས་ཆོས་ལུགས་
འགའ་ཞིག་བོན་དུ་བསྒྱུར་བར་བཤད། གསུམ་པ་ནི། རྒྱལ་པོ་འུ་དུམ་བཙན་
པོས་སངས་རྒྱས་ཆོས་ལུགས་བསྣུབས་རྗེས་སུ། གཙང་ཉང་སྟོད་ན་གཤེད་རྒུར་
ཀླུ་དགའ་བྱ་བས་བསྒྱུར་བ་མཛད་པ་དག་ཡིན་པས་འདི་གཉིས་དུས་ཚིགས་ཀྱི་ཆ་
ནས་གཉའ་ཁྲིས་རྗེས་སུ་བྱུང་བས་སྤུ་རྒྱལ་ཐོག་མའི་སྐབས་སུ་དར་བར་མ་ངེས་
ལ༑ དེས་ན་བརྡོལ་བོན་ཞེས་པ་འདི་ཉིད་གཉའ་ཁྲིའི་དུས་སུ་དར་བ་ཡིན་ཞིང་།
མར་འདྲེ་སྲིན་གནོན་པ་དང་། ཡར་རྒན་གྱི་ལྷ་མཆོད་པ། བར་ཁྱིམ་གྱི་ཐབ་
འདོན་པ་སོགས་རང་བྱུང་ཁམས་ཀྱི་ལྷ་ཀླུ་གཞི་བདག་ཙམ་བ་ཕྱུགས་མང་པོ་བསད་
དེ་མཆོད་པ་བྱེད་པའི་ཆོ་ག་ཙམ་ལས་གཞི་ལམ་འབྲས་གསུམ་གྱི་རྣམ་གཞག་ཅི་
ཡང་མེད་པའི་གདོད་མའི་ཆོས་ལུགས་འདི་ལ་བརྟེན་ནས་དུས་འདའ་བར་བྱེད་
པས་བོན་སྟོན་གཤེན་རབས་ཀྱི་བསྟན་པ་དངོས་བྱུང་མེད་པར་སྙམ། དེས་ན་
ནམ་མཁའི་ནོར་བུས་་་བོད་ཡུལ་དུ་བོན་དར་བའི་ཐོག་མ་འདི་ནས་འབྱུང་”ཞེས་
པ་ལྟར་ཐོག་མའི་དབུ་བརྙེས་པ་ཙམ་ཡིན་ལ།
གཞན་ཡང་བོད་ཀྱི་ལོ་རྒྱུས་ཁ་ཅིག་ཏུ་གྲི་གུམ་བཙན་པོའི་དུས་སུ་བོན་ཐོག་
མར་དར་ཚུལ་བཤད་པར་མི་བདེན་ནའང་། ཞང་ཞུང་སོགས་ནས་བོན་རྣམས་
གདན་དྲངས་ཏེ་མཆོད་པ་ཙམ་མ་ཟད་གོ་གནས་ཀྱང་མཐོ་བར་བཏེགས་ཤིང་ཕྱིས་
151



-
--
དཔྱད་རྩོམ་ནོར་བུའི་ཕྲེང་བ།
སུ་བློན་འགས་ཕྲ་མ་བཅུག་པས་རྒྱལ་བོན་བར་འགལ་ཟླ་བྱུང་བའི་གནས་ཚུལ་
རྣམས་ལོ་རྒྱུས་ཀུན་ཞལ་མཐུན་ལ། ད་དུང་བཙན་པོ་ཐོག་མའི་སྐབས་སུ་ཡང་
བོན་གྱི་མཁས་པ་བཅུ་གཉིས་བྱུང་བ་དང་། བོན་བསྒྱུར་བའི་བཤད་ཚུལ་འདི་
དག་ཀྱང་དཔག་བསམ་ལྗོན་བཟང་ལས་འབྱུང་བའི་“་སུན་པའི་བོན་པོ་འབྱུང་ཞེས་
པའི་བོན་རྣམས་དེ་དག་ཡིན་པར་སྙམ་ལ། བསྒྱུར་བ་ཡང་དེ་དག་གིས་བརྡོལ་
བོན་གྱི་སྲོལ་བཏོད་པ་ཙམ་དུ་ཟད་ལ། མཁས་པ་བྱུང་བ་དང་ཆོས་བྱུང་བ་ཙམ་
གྱིས་ཆོས་ཀྱི་དབུ་བརྙེས་པ་བདེན་ནའང་ཆེས་དར་བའི་ངེས་པ་མེད་དེ། བོད་
དུ་སངས་རྒྱས་ཆོས་ལུགས་དབུ་བརྙེས་པའི་ཚེ་རྒྱ་གར་གྱི་མཁས་པ་དང་ཆོས་
འབྱུང་གང་ཙམ་བྱུང་ཡང་འཆད་ཉན་མ་ནུས་པར་གཉན་པོ་གསང་བ་ཞེས་མཚན་
བཏགས་ཏེ་བཙན་པོས་མཆོད་པ་བྱས་པའི་ལོ་རྒྱུས་ཡོད་ལ། དེ་ལྟར་མིན་ན་སྤུ་
རྒྱལ་ཐོག་མ་ཕྱི་ལོའི་སྔོན་གྱི་ ༤༡༠ ཤིང་བྱ་དེ་འཁྲུངས་ལོ་ཡིན་ལ། དེས་ན་
ཕྱི་ལོ་ ༦༣༩ པའི་ས་གླང་སྟེ་གནམ་རིའི་བར་གྱི་འདས་ལོའི་བར་ལོ་ངོ༌ ༡༠ ༤༦
ཟིན་པས་དེ་དག་ཆ་སྙོམས་བྱས་པས་རྒྱལ་རབས་རེ་ལོ་གྲངས་ ༣༢ རེ་ཐོབ་
པ་ལྟར་བཙན་པོ་དུས་ཡུན་ཐུང་ངུ་ལས་མ་བཞུགས་པ་མངོན་ཞིང་། དེས་ན་བཙན་
པོ་འཁྲུངས་པ་ནས་ནར་སོན་ཏེ་སྤོ་ཡུལ་ནས་ཡུལ་ཡར་ཀླུང་དུ་བྱོན་དགོས་ཁར།
ད་དུང་རྒྱལ་ཁབ་གཅིག་གྱུར་གྱི་སྲིད་བྱུས་དང་ལག་ལེན་བཀོལ་བ་སོགས་དུས་
ཡུན་རྒྱ་ཆེར་འགོར་དགོས་པས་བོན་གྱི་ཆོས་ལུགས་བརྡོལ་བོན་ཙམ་ལས་དར་
བར་མ་ངེས་ལ་ཆེས་ཆེར་དར་བ་དེ་བས་ཀྱང་ངོ། དེས་ན་བོན་གྱིས་སྲིད་བསྐྱངས་
ཞེས་པ་ཡང་སྔོན་གྱི་དུས་སུ་རྒྱ་གར་གྱི་རྒྱལ་པོའི་མདུན་དུ་སྐར་བཅོས་དང་རིག་
152



ལོ་རྒྱུས་ཀྱི་སྐོར།
བྱེད་འདོན་པའི་བྲམ་ཟེ་བླ་མཆོད་རེ་ཡོད་པ་ལྟར་བོད་ཀྱི་བཙན་པོས་ཀྱང་བོན་
གྱི་བླ་མཆོད་རེ་བསྟེན་ཏེ་རྒྱལ་སྲིད་ཀྱི་ཆེད་དུ་མོ་རྩིས་སོགས་ཀྱིས་གཞལ་ཏེ་རང་
བྱུང་ཁམས་ཀྱི་ལྷ་ཀླུ་གཞི་བདག་རྣམས་ལ་བ་ཕྱུགས་སོགས་ཀྱིས་མཆོད་པ་བྱེད་
པའི་ལམ་སྲོལ་ཙམ་བྱུང་བ་ཡིན་ལ། དོན་འདི་ལ་དགོངས་ནས། རྗེ་དམུ་དགེ་
བསམ་གཏན་རྒྱ་མཚོས། “དེ་དག་གིས་སྐབས་ཀྱི་བོན་པོ་ནི་དགེ་སྒྲུབ་ལྷ་མཆོད་
འདྲེ་འདུལ་མོ་རྩིས་བྱེད་པ་སོགས་ལ། དེ་དག་བྱེད་མཁན་ཞིག་རྒྱལ་པོའི་ཨ་
མཆོད་དུ་བསྟེན་པ་ལ་ཆབ་སྲིད་ཀྱི་བསྐྱངས་ཟེར”ཞེས་པས་ཀྱང་གྲུབ་པས་རེ་
ཞིག་དེ་ཙམ་གྱིས་ཆོག་པར་བྱའོ། །
༤༽ སྐུ་གཤེགས་པ་དང་བང་སོ་ཇི་ལྟར་བྱས་པའི་སྐོར།
དེ་ཡང་བོད་ཀྱི་ལོ་རྒྱུས་རྣམས་སུ་སྤུ་རྒྱལ་གཉའ་ཁྲི་བཙན་པོ་ནས་གདུང་
རྒྱུད་ཟམ་མ་ཆད་པར་བྱོན་ཏེ། གངས་རིའི་ལྗོངས་སུ་ལུགས་གཉིས་ཀྱི་ཁ་ལོ་
བསྒྱུར་ཅིང་། དེ་དག་གི་བྱུང་བ་བརྗོད་པའི་དེབ་ཐེར་དང་། མེས་པོ་དག་གིས་
ཁ་ནས་ཁར་བརྒྱུད་པའི་ངག་རྒྱུན་ལོ་རྒྱུས་སོགས་ངོ་བོ་གཅིག་ལ་རྣམ་པ་མི་འདྲ་
བ་དུ་མའི་སྒོ་ནས་ང་ཚོར་ཤུལ་བཞག་མཛད་མོད། འོན་ཀྱང་ཕྱིས་སུ་ལོ་རྒྱུས་
ཀྱི་དུས་སྐབས་སྣ་ཚོགས་བརྒྱུད་ནས་མེས་པོས་ཤུལ་བཞག་གི་ངག་རྒྱུན་ཟད་པར་
མ་ཟད། ལྷག་དོན་ཆོས་ལུགས་ཀྱི་འགལ་ཟླའི་ཁྲོད་སྔར་གྱི་དེབ་ཐེར་རྣམས་ནམ་
མཁའི་པདྨོ་ཞེས་པའི་དཔེ་རུ་གྱུར་ཏེ། མཁས་དབང་དགེ་འདུན་ཆོས་འཕེལ་
གྱིས། ““ལྷ་སྲས་དར་མས་གྱེན་ལོག་བྱུང་བ་ནས་བོད་ཁམས་ཡོངས་སིལ་བུར་
འཐོར་ཏེ་རྒྱལ་རྒྱུད་རྣམས་ཀྱི་བཞུགས་ཡུལ་དུ་མར་སྤོས་པ་དང་། ཧོར་དམག་
153



དཔྱད་རྩོམ་ནོར་བུའི་ཕྲེང་བ།
སོགས་ཀྱིས་འཇིགས་པ་སོགས་དར་རྒུད་སྣ་ཚོགས་བྱུང་བའི་བར་ལ་རྒྱལ་རབས་
རྣམས་ཀྱང་རྩ་མེད་དུ་ཡལ་ཏེ། དུས་ཕྱིས་ཙ་ན་ཆོས་དང་འབྲེལ་བའི་མཛད་འཕྲིན་
ཅི་གནང་གིས་ལོ་རྒྱུས་ཙམ་ལས་ལྷག་མེད་མ་ལུས་པ་འདི་ལྟར་གྱུར་ཅིང་”ཞེས་
པ་ལྟར་དོན་གྱིས་གྲུབ་ལ། ལྷག་དོན་བོད་ཀྱི་བཙན་པོ་ཐོག་མ་འདི་ཉིད་སྐུ་གཤེགས་
ཚུལ་དང་བང་སོ་ཇི་ལྟར་བྱས་པའི་ཚུལ་ལ་ལོ་རྒྱུས་སྨྲ་བ་ཚོས་བཙན་པོ་འདི་ཉིད་
སྐུ་ཚེ་རིང་པོ་མ་ལོན་པར་མངོན་ལ། སྐུ་ཕུང་ནམ་མཁར་བྱོན་པའི་ཚུལ་ཙམ་
ལས་མ་གསལ་བར་གཤམ་དུ་མཐོང་བ་ལྟར་ཡིན་པས་འདི་ཉིད་ཀྱི་སྐོར་ལ་ཅུང་
ཙམ་བསམ་པར་བྱ་སྟེ། དེ་ཡང་བཙན་པོ་གཉའ་ཁྲི་འདི་ཉིད་གོང་དུ་བརྗོད་པ་
ལྟར་སྐུ་འཁྲུངས་པ་ནས་འདས་ལོའི་བར་ལ་ལོ་ངོ༌ ༣༢ འགོར་བའི་དབང་
དུ་བཏང་ཚེ། ཐོག་མར་བོད་ཡུལ་ནས་འཁྲུངས་ཏེ་ནར་སོན་རྗེས་ཡར་ཀླུང་དུ་
བྱོན་པའི་བར་དུས་ཡུན་གང་ཙམ་ཞིག་འགོར་བར་ངེས་ལ། དེ་ལྟར་བྱོན་མ་
ཐག་ནས་རྒྱལ་སྲིད་ལ་འཁོད་ཆོག་ཆོག་ཅིག་མེད་པ་ཡང་སྐབས་དེའི་སྤྱི་ཚོགས་
ཧྲིལ་པོ་གཅིག་ཏུ་མ་འདུས་པར་ཕན་ཚུན་བཅོམ་འཕྲོག་དང་གཡུལ་འཁྲུག་གི་ཟིང་
ཆ་ཆེ་བའི་དུས་སྐབས་དང་ཁེལ་ཞིང་། བཙན་པོ་ཐོག་མར་རང་ཉིད་བོད་ཀ་གཡག་
དྲུག་གི་ཚོ་དཔོན་དུ་བྱ་བའི་བར་དུ་ཡང་གང་འཚམ་ཞིག་འགོར་ངེས་པས་ཉུང་
མཐར་ལོ་ངོ་ཉི་ཤུ་ཙམ་ཟིན་སྲིད་ལ། གལ་ཏེ་དེ་འདྲ་ཞིག་ཡིན་པའི་དབང་དུ་
བཏང་ཚེ་ལོ་བཅུ་གཉིས་ཀྱི་ནང་ཚུན་དུ་མངའ་ཐང་རྒྱ་བསྐྱེད་ཀྱི་ལག་ལེན་དངོས་
སུ་བསྟར་བ་ཙམ་མིན་པར་རྒྱལ་ཁབ་གཅིག་གྱུར་གྱི་ལས་དོན་ཡོངས་སུ་འགྲུབ་
དགོས་པས་གནས་ཚུལ་འདི་ལ་གཞིགས་ན། བཙན་པོས་ཚོ་ཁག་གམ་རྒྱལ་ཕྲན་
154



ལོ་རྒྱུས་ཀྱི་སྐོར།
གཅིག་གྱུར་བྱ་སྐབས་དྲག་པོས་ཆམ་ལ་ཕབ་པས་རྒྱལ་ཕྲན་ཚོ་ཁག་རྣམས་མནར་
གཅོད་དང་ཟིལ་ཤུགས་ཀྱིས་དབང་དུ་བསྡུས་པས་ཕྱིས་སུ་དེ་དག་གང་རུང་གིས་
འཁོན་ལན་ལྟ་བུར་བཙན་པོ་བཀྲོངས་པ་ཡིན་སྲིད་ལ། །
གཞན་དུ་ནའང་བཙན་པོས་སིམ་པའི་བོན་པོ་ཨོ་ཡོང་རྒྱལ་པོ་བཏུལ་ཞེས་
པས་ཀྱང་དུས་སྐབས་དེར་རྒྱལ་བོན་བར་འགལ་བ་ཞིག་བྱུང་བར་ངེས་པས་ཕྱིས་
སུ་བོན་ཁ་ཅིག་གིས་གྱེན་ལོག་བྱས་ཏེ་བཙན་པོ་བཀྲོངས་པར་སྙམ་ལ། འདི་འདྲ་
བ་ནི་འཛམ་གླིང་གི་ལོ་རྒྱུས་གང་སར་མཐོང་བར་མངོན་ལ། ལྷག་དོན་བོད་རང་
གི་ལོ་རྒྱུས་སྔ་ཕྱི་ཀུན་ཏུ་བྱུང་ཡོད་པས་༧རྒྱལ་དབང་བཅུ་བཞི་པས་་ “སྔར་ལོ་
རྒྱུས་ཀྱི་ནང་ལ་བལྟས་པ་ཡིན་ན་ཡང་ཆོས་དད་ཀྱི་རྒྱུ་མཚན་གྱི་ཐོག་ནས་འཁྲུགས་
པ་བརྒྱབ་པ་བྱུང་ཡོད་”ཅེས་གསུངས་པ་ལྟར་ཡིན་ཞིང་། དེས་ན་སྤུ་རྒྱལ་བཙན་
པོ་འདི་ཉིད་སྐུ་ཚེ་ཐུང་ངུ་ལས་མ་བཞུགས་པ་ཡང་རང་བཞིན་གྱིས་གཤེགས་པ་
མིན་པར་གཅིག་གྱུར་བྱས་པའི་རྒྱལ་ཕྲན་ཚོ་ཁག་གང་རུང་ངམ་བོན་གྱི་ཆོས་བྱེད་
གང་རུང་གིས་གྱེན་ལོག་བྱས་ཏེ་བཀྲོངས་པར་སྙམ་ལ།
གཞན་ཡང་བོད་ཀྱི་ལོ་རྒྱུས་ཁྲོད་བང་སོའི་ཐོག་མ་གྲི་གུམ་བཙན་པོ་བློན་
ལོ་ངམ་གྱིས་བཀྲོངས་ཏེ་པུར་ཆུར་བསྐྱུར་བ་ཀོང་པོར་ཐོན་ཏེ་དེར་བང་སོ་བརྩིགས་
པ་འདི་ཉིད་ཡིན་ཞིང་། གཉའ་ཁྲི་ནས་གདུང་རབས་བདུན་བར་རྨུ་ཐག་ལ་འཇུས་
ནས་ནམ་མཁར་ཡལ་བས་བང་སོ་མེད་ཅེས་པ་ཡང་བོད་ཀྱི་དེབ་ཐེར་རྣམས་ཞལ་
མཐུན་ཏེ། དཔྱིད་ཀྱི་རྒྱལ་མོའི་གླུ་དབྱངས་ལས། “བཙན་པོ་འདི་རྣམས་རྨུ་
ཐག་ལ་བྱས་ནས་ནམ་མཁའ་ལ་ཡལ་བས་བང་སོ་མེད་པར་གྲགས་ཤིང་གནམ་
155



དཔྱད་རྩོམ་ནོར་བུའི་ཕྲེང་བ། །
གྱི་ཁྲི་བདུན་ནོ།” ཞེས་དང་། ཚལ་བའི་དེབ་དམར་ལས་ཀྱང་། “་ཁྲི་བདུན་
བང་སོ་གནམ་ལ་བཏབ། །ལྷ་ལུས་རོ་མེད་འཇའ་ལྟར་ཡལ།” །ཞེས་དང་།
ད་དུང་བོད་ཀྱི་ལོ་རྒྱུས་གྲགས་ཅན་དུ་གྱུར་པའི་རྒྱལ་རབས་གསལ་བའི་མེ་ལོང་
ལས། ““སྲས་རྣམས་རིམ་པ་བཞིན་ཆིབས་ཁ་ཐུབ་ཙ་ན། ཡབ་རྣམས་རིམ་པ་
བཞིན་དུ་རྨུ་ཐག་ལ་བྱས་ནས་ནམ་མཁའ་ལ་འཇའ་ཡལ་བ་བཞིན་འགྲོ་ཡང་
ཟེར”བར་མ་ཟད་ཀློང་ཆེན་ཆོས་འབྱུང་དང་སྲིད་དོན་རྒྱལ་རབས་སོགས་ལས་
ཀྱང་གོང་གི་བཤད་ཚུལ་རྣམས་དྲངས་ཏེ་རིམ་བཞིན་འགོད་གང་ཐུབ་བྱེད་ནའང་
ཅུང་བསམ་པར་བྱ་དགོས་ཤིང་། གོང་གི་བཤད་ཚུལ་འདི་ཡང་སྤུ་རྒྱལ་གཉའ་
ཁྲི་བཙན་པོ་ཐོག་མར་ལྷ་ཡུལ་ནས་ཆད་པར་སྨྲ་བ་པོ་དག་གི་འདོད་ཚུལ་དུ་ངེས་
ཤིང་། འདི་ལྟ་བུའི་དངོས་དོན་གྱི་བྱུང་བ་ཇི་བཞིན་མ་བརྗོད་པར་རབ་བཏགས་
ཀྱི་རྒྱན་གྱིས་སྤུད་པ་འདི་ཡང་གཅིག་ཏུ་ན་བཙན་པོ་འདི་ཉིད་མི་ལས་ལྷག་པའི་
ཁྱད་འཕགས་ཤིག་ཏུ་བསྒྱུར་ཐབས་དང་། གཉིས་ན་དབང་བསྒྱུར་གྲལ་རིམ་གྱི་
ཁེ་ཕན་དང་འབྲེལ་བའི་འདི་ལྟ་བུའི་མགོ་རྙོག་འཛིངས་པ་ཞིག་བཟོས་པ་ལས་འཐད་
ལྡན་གྱི་རྒྱུ་མཚན་གཞན་བསྙད་དུ་མེད་པར་མ་ཟད་བློ་ངོར་འབབ་དཀའ་བ་ཞིག་
དེ་བས་ཀྱང་རེད། དེས་ན་དོན་དམ་དུ་སངས་རྒྱས་ཆོས་ལུགས་པས་མིའི་ཕུང་
པོ་ཡང་སྦྱིན་སྲེག་བྱེད་པ་དང་རང་བཞིན་གྱིས་ཕུང་པོ་མེར་སྲེག་གཏོང་བའི་སྲོལ་
ཡོད་པ་བཞིན་སྐབས་དེའི་བཤད་ཚུལ་ལྟར་རྨུ་ཐག་ལ་བརྟེན་ནས་ནམ་མཁར་འཇའ་
ཡལ་བ་ལྟར་བྱོན་པ་མ་ཡིན་པར་ཕུང་པོ་མེར་སྲེག་གཏོང་བའི་དུ་བ་ནམ་མཁར་
ཟུག་སྟེ་འཇའ་ཚོན་ཡལ་བ་ལྟར་བྱས་ནས་མེད་པར་སོང་བ་སྙན་ཚིག་གིས་སྤུད་
156



ལོ་རྒྱུས་ཀྱི་སྐོར།
དེ་དེ་ལྟར་བཏགས་པ་ཡིན་ནོ། །
གསུམ་པ། མཇུག་བསྡུ་བའི་གཏམ།
ཆེས་གནའ་རབས་ཀྱི་ལོ་རྒྱུས་གཏིང་དཔག་དཀའ་ཞིང་། དུས་འགྱུར་
གྱི་ཚ་རླབས་ཁྲོད་ནས་བོད་ཀྱི་ལོ་རྒྱུས་ཡིག་ཚང་དག་གོད་ཆག་ཕྱིན་པར་མ་ཟད།
འབྲེལ་ཡོད་ཀྱི་དཔྱད་གཞིའི་ཡིག་རིགས་དཀོན་པའི་གནད་དོན་འདི་ལྟ་བུ་དཔྱད་
ཁུལ་བྱས་ཀྱང་། ཚད་མར་གྱུར་པའི་བདེན་དོན་གྱི་ལྟ་སྟངས་གཅིག་གྱུར་གྱི་
སྡོམ་ཚིག་འཇོག་ཐབས་དཀའ་སྟེ། མཁས་དབང་དགེ་འདུན་ཆོས་འཕེལ་གྱིས།
མི་མཐུན་རིགས་དྲུག་འགྲོ་བའི་རྒྱལ་ཁམས་འདིར། །བཅུ་ཡིས་འདོད་པ་བརྒྱ་
ཡིས་མི་འདོད་ཅིང་། །མི་ཡིས་མཐོང་བ་ལྷ་ཡིས་མི་མཐོང་བས། །བདེན་རྫུན་
ཚད་མས་ཁྲིམས་ཐག་སུ་ཡིས་ཆོད། །ཅེས་པ་ལྟར་རང་ཉིད་ཀྱིས་བྲིས་པ་འདི་
ཡིས་རྔོ་ཐོགས་པ་མ་མཆིས་མོད། འོན་ཀྱང་རྒྱལ་སྲས་ཞི་བ་ལྷས། རྒྱ་མཚོ་
ཆེར་གཡེངས་གཉའ་ཤིང་གི། །བུ་གར་རུས་སྦལ་མགྲིན་ཆུད་ལྟར། །ཅེས་
གསུངས་པ་ལྟར་སྟེས་དབང་གིས་འཕྲད་པའི་གནས་ལུགས་རེ་ཡོད་ན་བློ་ལྡན་
དག་གི་སྤྱན་སྔར་དཔྱད་གཞིར་ཙམ་ཕུལ་པ་ལས། འདི་བདེན་གཞན་རྫུན་གྱི་
ཁ་ཚོད་གཅོད་ཀྱི་མེད་པར་མ་ཟད། རང་ཉིད་ལ་སྐྱེས་ཐོབ་ཀྱི་བློ་གྲོས་དམན་
པས་ནོར་འཁྲུལ་གྱི་ཆ་གང་མཆིས་ལ་བཟོད་གསོལ་གྱི་ལག་ཟུང་ཐལ་མོ་སྦྱར་ཏེ་
གསོལ་བ་ལགས་སོ། །
དཔྱད་གཞི།
༩༨༤་༣་༌༌༡༩༨༦་༌་་་་་༌༌༡༩༩༦་་་་་་་༌༢༠༠༠་༡
157



དཔྱད་རྩོམ་ནོར་བུའི་ཕྲེང་བ།
༢༽ བོད་ཀྱི་ལོ་རྒྱུས་སྤྱི་དོན་པདྨ་རཱ་གའི་ལྡེ་མིག སྟོད་ཆ།
༣༽ བོད་ཀྱི་ལོ་རྒྱུས་རགས་རིམ་གཡུ་ཡི་ཕྲེང་བ། སྟོད་ཆ། བོད་ལྗོངས་དཔེ་རྙིང་དཔེ་སྐྲུན་ཁང་།
༤༽ རྒྱ་བོད་ཡིག་ཚང་ཆེན་མོ། སིའུ་ཁྲོན་མི་རིགས་དཔེ་སྐྲུན་ཁང་།
༥༽ བོད་ཀྱི་ལོ་རྒྱུས་གླེང་བའི་གཏམ། མི་རིགས་དཔེ་སྐྲུན་ཁང་།
༦༽ ཕྱི་ལོ་ ༡༩༨༥ ལོ་བོད་ལྗོངས་ཞིབ་འཇུག་གི་ཆེད་རྩོམ་འདེམས་སྒྲིག བོད་ལྗོངས་
མི་དམངས་དཔེ་སྐྲུན་ཁང་། །
༧༽ ཀློང་ཆེན་ཆོས་འབྱུང་། བོད་ལྗོངས་བོད་ཡིག་དཔེ་རྙིང་དཔེ་སྐྲུན་ཁང་།
༨༽ བོད་ཀྱི་བོན་དགོན་ཁག་གི་ལོ་རྒྱུས་དང་ད་ལྟའི་གནས་བབས། མི་རིགས་དཔེ་སྐྲུན་ཁང་།
༩༽ ཞང་བོད་ཀྱི་བསྟན་འབྱུང་ལོ་རྒྱུས་ལྷ་རྒྱུད་རིན་ཆེན་ཕྲེང་བ་མ་བཅོས་གསེར་གྱི་ཡང་ཞུན།
༡༠༽ སྔོན་གྱི་གཏམ་མེ་ཏོག་ཕྲེང་བ། བོད་ལྗོངས་བོད་ཡིག་དཔེ་རྙིང་དཔེ་སྐྲུན་ཁང་།
༡༡༽ ཐང་ཡིག་གསར་རྙིང་། མཚོ་སྔོན་མི་རིགས་དཔེ་སྐྲུན་ཁང་།
༡༢༽ ཚལ་བའི་དེབ་དམར། མི་རིགས་དཔེ་སྐྲུན་ཁང་།
༡༣༽ ལྡེའུ་ཆོས་འབྱུང་། བོད་ལྗོངས་མི་དམངས་དཔེ་སྐྲུན་ཁང་།
༡༤༽ བཀའ་ཆེམས་ཀ་ཁོལ་མ། ཀན་སུའུ་མི་རིགས་དཔེ་སྐྲུན་ཁང་།
༡༥༽ དེབ་ཐེར་ཀུན་གསལ་མེ་ལོང་། བོད་ལྗོངས་མི་དམངས་དཔེ་སྐྲུན་ཁང་།
༡༦༽ བོད་ཀྱི་ལོ་རྒྱུས་སློབ་གཞི་བློ་གསལ་འཇུག་པའི་འབབ་སྟེགས། ཀན་སུའུ་མི་རིགས་དཔེ་
སྐྲུན་ཁང་།
༡༧༽ བོད་ཀྱི་ལོ་རྒྱུས་དོན་ཆེན་རེའུ་མིག མི་རིགས་དཔེ་སྐྲུན་ཁང་།
༡༨༽ བསྟན་རྩིས་གསལ་བའི་ཉིན་བྱེད། བོད་ལྗོངས་མི་དམངས་དཔེ་སྐྲུན་ཁང་།
༡༩༽ དུང་དཀར་ཚིག་མཛོད། ཀྲུང་གོའི་བོད་རིགས་དཔེ་སྐྲུན་ཁང་།
༢༠༽ རྒྱའི་ཡིག་ཚང་ཆེན་མོ། སིའུ་ཁྲོན་མི་རིགས་དཔེ་སྐྲུན་ཁང་།
༢༡༽ བོད་བརྡའི་ཚིག་མཛོད།
158



ལོ་རྒྱུས་ཀྱི་སྐོར།
༢༢༽ བརྡ་དག་མིང་ཚིག་གསར་པ།
༢༣༽ དགེ་འདུན་ཆོས་འཕེལ་གྱི་གསུང་རྩོམ། དེབ་གསུམ་པ། བོད་ལྗོངས་བོད་ཡིག་དཔེ་རྙིང་
དཔེ་སྐྲུན་ཁང་།
༢༤༽ རྒྱལ་རབས་གསལ་བའི་མེ་ལོང་། མི་རིགས་དཔེ་སྐྲུན་ཁང་།
༢༥༽ ཡུམ་བུ་བླ་སྒང་གི་དཀར་ཆག
༢༦༽ རྒྱ་བོད་ཆོས་འབྱུང་རྒྱས་པ། བོད་ལྗོངས་མི་དམངས་དཔེ་སྐྲུན་ཁང་།
༢༧༽ ཆོས་འབྱུང་མཁས་པའི་དགའ་སྟོན། པེ་ཅིན་མི་རིགས་དཔེ་སྐྲུན་ཁང་།
༢༨༽ དམུ་དགེ་ཚང་གི་གསུང་རྩོམ། པོད་ན། མཚོ་སྔོན་མི་རིགས་དཔེ་སྐྲུན་ཁང་།
༢༩༽ ཐུའུ་བཀྭན་གྲུབ་མཐའ། ཀན་སུའུ་མི་རིགས་དཔེ་སྐྲུན་ཁང་།
༣༠༽ དེབ་ཐེར་དཔྱིད་ཀྱི་རྒྱལ་མོའི་གླུ་དབྱངས། མི་རིགས་དཔེ་སྐྲུན་ཁང་།
༣༡༽ བོད་ཀྱི་སྲིད་དོན་རྒྱལ་རབས། སྟོད་ཆ། བོད་གཞུང་ཤེས་རིག་དཔར་ཁང་།
ལྷ༢༽ ཕྱི་ལོ་ ༢༠༠༧ ལོར་ལ་དྭགས་ནུབ་རར་བསྩལ་བའི་༧གོང་ས་མཆོག་གི་བཀའ་ཆོས།
ལྡུམ་རྭ་ནང་པའི་ཚོགས་འདུའི་ཡིག་ཚང་།
159



ལོ་རྒྱུས་ཀྱི་སྐོར།
སྲོང་བཙན་གོང་དུ་བོད་ཡིག་ཡོད་
མེད་སྐོར་གླེང་བ།
ཕུན་ཚོགས།
(རྔ་པ་ཀིརྟིའི་དགོན།）
༄༅།། ལར་ནས་བོད་ཀྱི་སྐད་ཡིག་དང་རིག་གཞུང་ལ་ཞིབ་འཇུག་གིས་རིན་
ཐང་དང་དགོས་པ་དམིགས་ཡུལ་སོགས་མཐོང་སྟེ་ཆེད་སྦྱང་བྱེད་མཁན་གྱི་འཛམ་
གླིང་མི་རིགས་ཁག་ཉིན་རེ་བཞིན་ཇེ་མང་དུ་འགྲོ་བཞིན་ཡོད་པ་དེ་ལྟར་ཡང་། ང་
ཚོས་རང་གི་སྐད་ཡིག་དང་རིག་གཞུང་གི་ཕན་ནུས་རིན་ཐང་ལ་དཔྱད་ཞིབ་དང་
རྒྱུན་འཛིན་དར་སྤེལ་སོགས་བྱ་རྒྱུའི་དམིགས་ཡུལ་མི་འཛིན་པར། ཕྱི་རོལ་
གྱི་རིང་ལུགས་དག་ལ་རྒྱུ་མཚན་དང་དགོས་དམིགས་སོགས་གང་ཡང་མ་མཐོང་
བཞིན་དུ་མ་བརྟག་མ་དཔྱད་པར་འོལ་ཚོད་ཀྱིས་ཨ་གསར་ཧེབ་ལངས་བྱས་ཏེ།
རྒྱུག་འདུལ་བྱེད་པ་ནི་འཛམ་གླིང་སྟེང་རང་གི་སྐད་ཡིག་དང་རིག་གཞུང་ཤུལ་
མེད་དུ་འགྱུར་བའི་སྲིད་ཇུས་ཀྱི་གཡུལ་བཤམས་པ་དང་གཅིག་མཚུངས་སུ་གྱུར་
པ་རེད་ཅེས་བཤད་ཀྱང་མི་ཆོག་པ་མེད། དེར་བརྟེན་ང་ཚོའི་བོད་ཀྱི་རིག་གཞུང་
གི་ཕྱི་མོ་ལྟ་བུ་མེད་དུ་མི་རུང་བའི་བོད་ཡིག་འདིའི་བྱུང་འཕེལ་གྱི་ལོ་རྒྱུས་ལ་
ཁུངས་འཚོལ་བྱ་རྒྱུ་ནི་བོད་ཀྱི་རིག་གཞུང་དང་སྐད་ཡིག་འདིའི་རིན་ཐང་ལ་
གཙིགས་འཛིན་དང་ཞབས་འདེགས་སུ་མི་འགྲོ་བའི་ངེས་པ་མེད། དེའི་ཕྱིར་
<<སྲོང་བཙན་གོང་དུ་བོད་ཡིག་ཡོད་མེད་སྐོར>>གྱི་རྩོམ་ཐུང་ཞིག་ཞིབ་འཇུག་
161



---
-
དཔྱད་རྩོམ་ནོར་བུའི་ཕྲེང་བ།
པ་དང་ཆེད་མཁས་ཚོས་བརྩམས་པའི་གཞུང་ལུགས་དག་ལ་བརྟེན་ནས་རགས་
ཙམ་ཞིག་འབྲི་བར་འདོད་དོ། ། །
སྤྱིར་བཤད་ན་བོད་ཀྱི་སུམ་རྟགས་ཀྱི་དགོངས་འགྲེལ་ཏེ་བརྡ་སྤྲོད་པའི་བསྟན་
བཅོས་ཁག་གིས་གཙོས་བོད་ཀྱི་རྒྱལ་རབས་ཆོས་འབྱུང་སོགས་སུ་ཆོས་རྒྱལ་སྲོང་
བཙན་སྒམ་པོའི་སྐུ་དུས་སུ་མཛངས་བློན་ཐོན་མི་སམ་བྷོ་ཊས་དཀའ་ངལ་ཁྱད་
བསད་ཀྱིས་འཕགས་ཡུལ་དུ་བརྟོལ་ཏེ་དེར་མཁས་པ་དང་པཎྜིཏ་མང་པོ་བསྟེན་
ནས་མཐར་ལཉྫ་དང་ཝརྟུ་ལ་དཔེར་བྱས་ཏེ་བོད་ཀྱི་ཡི་གེ་འདི་གསར་དུ་བཟོས་
ཤིང་། མ་ཟད་ཐོན་མིས་སུམ་རྟགས་སོགས་བརྡ་སྤྲོད་པའི་བསྟན་བཅོས་ཁ་ཤས་
མཛད་དེ་ཆོས་རྒྱལ་སྲོང་བཙན་སྒམ་པོ་རང་ཉིད་ནས་ཀྱང་བོད་ཡིག་སྦྱངས་པའི་
བཤད་ཚུལ་དེར་མི་མཐུན་པ་མེད་པ་ལྟ་བུ་འདུག་མོད། དེ་ཡང་མཁས་དབང་
དགེ་འདུན་ཆོས་འཕེལ་གྱིས། སྔོན་གྱི་མི་རྣམས་ཐོག་མར་རི་མོ་བྲི་བའི་ལས་
བྱས་ཏེ་རིམ་གྱིས་ཡི་གེ་བྱུང་བར་མངོན། དེ་ཡང་ཡི་གེའི་གཟུགས་འདི་ལ་རང་
བཞིན་གྱིས་བྱུང་བ་ཞིག་དང་། མཁས་པ་རྣམས་ཀྱིས་ཆེད་དུ་བྱས་པ་གཉིས་ལས།
ཞེས་དང་། ཡི་གེའི་ཕྱི་མོ་སྐད་ཀྱི་གདངས་ལ་མཁོ་བ་རྣམས་ཟུར་དུ་བསྡུས་ནས་
ཡི་གེ་བྱས་པ་ནི་མཁས་པ་རྣམ་དཔྱོད་ཅན་གྱི་མཛད་པ་ཡིན་ཏེ། ཞེས་སོགས་
གསུངས་པ་འདི་ཡང་རང་རེའི་བོད་ཡིག་གི་བྱུང་འཕེལ་ལ་རིགས་བསྒྲེས་ཏེ་བཤད་
མི་ཆོག་པ་ཞིག་མིན་ཏེ། སྲོང་བཙན་སྔོན་དུ་བོད་ལ་རང་བཞིན་གྱིས་བྱུང་བའི་
ཡི་གེ་ཡོད་ཀྱང་། མཁས་པ་རྣམས་ཀྱིས་ཆེད་དུ་བྱས་པའི་ཡི་གེ་ནི་མེད་དེ། ཡི་
གེའི་ཕྱི་མོ་སྐད་ཀྱི་གདངས་ལ་མཁོ་བ་རྣམས་ཟུར་དུ་བསྡུས་ནས་ཡི་གེ་བྱས་པ་
162



ལོ་རྒྱུས་ཀྱི་སྐོར།
ནི་བྱེད་སྒྲ་དང་འབྲེལ་སྒྲ་སོགས་རྣམ་དབྱེ་དང་སྦྱར་ཏེ་གཞུང་ལུགས་དང་མཐུན་
པར་འབྲི་བའི་སྲོལ་ནི་ཐོན་མིས་སྲོལ་བཏོད་པ་ཡིན་ཞེས་བཤད་ཆོག་སྟེ། དཔེར་
ན༑ <<བོད་ཀྱི་ལོ་རྒྱུས་དོན་ཆེན་རེའུ་མིག་>>ཏུ། ཐོན་མི་སམ་བྷོ་ཊ་སོགས་
བོད་ཕྲུག་བཅུ་དྲུག་ཙམ་རྒྱ་གར་དུ་བཏང་། འཕགས་ཡུལ་གྱི་བྲམ་ཟེ་ལི་བྱིན་
སོགས་ཀྱི་ཞབས་ལ་གཏུགས། ལཉྫ་ཝརྟུ་སོགས་ནུབ་ཕྱོགས་ཀྱི་ཡི་གེ་རྣམས་ལ་
དཔེར་མཛད་དེ་གངས་ཅན་བོད་ཀྱི་ཡི་གེ་ལ་ལེགས་བཅོས་མཛད་ཅེས་སོགས་
བཀོད་འདུག་ཅིང་། ལཉྫ་དང་ཝརྟུ་ལ་དཔེར་བྱས་མིན་ཇི་ལྟར་ཡང་ཐོན་མིས་
གངས་ཅན་བོད་ཀྱི་ཡི་གེ་ལ་ལེགས་བཅོས་མཛད་པ་ཡིན་ཚེ་སྔར་བཤད་པ་ལྟར།
རང་བཞིན་གྱིས་བྱུང་བའི་ཡི་གེ་སྟེ་བརྡ་སྤྲོད་པའི་བསྟན་བཅོས་ཀྱི་ལུགས་སུ་མེད་
པས་ཆ་མ་ཚང་བའམ་ཕུན་སུམ་མ་ཚོགས་པའི་ཡི་གེ་ཞིག་ཡོད་པ་དེ་ཉིད་ཐོན་མིས་
ལེགས་པར་བཅོས་ཏེ་ཕུན་སུམ་ཇེ་ཚོགས་དང་ཆ་ཇེ་ལེགས་སུ་བྱས་པས་ལེགས་
བཅོས་མཛད་པ་གོར་མ་ཆག་སྟེ། གཞན་དུ་ན་ཐོན་མིས་བོད་ཀྱི་ཡི་གེ་ལ་ལེགས་
བཅོས་མཛད་ཅེས་པར་གཞི་མེད་པར་ལེགས་བཅོས་མཛད་པ་ལ་གོ་བ་གང་ཡང་
མེད་པས་སོ། དེར་མ་ཟད། དེང་དུས་བོད་ཀྱི་ལོ་རྒྱུས་སྨྲ་བ་རྒྱལ་མོ་འབྲུག་
གིས་ཀྱང་། ལྷ་ཐོ་ཐོ་རི་གཉན་བཙན་སྐབས་སུ། ཀློང་ཆེན་ཆོས་འབྱུང་གི་
ལུང་རྒྱལ་པོ་དེའི་རིང་ལ་ཞེས་པ་ནས་མཁན་པོ་རྒྱ་ནག་ཏུ་བཞུད། ཅེས་པའི་བར་
དྲངས་ཏེ། སྐབས་དེར་ཡོངས་གྲགས་སུ་བོད་ན་ཡི་གེ་མེད་པའི་དེའི་དོན་ཤེས་
མཁན་མ་བྱུང་བས་རེ་ཞིག་ལུས་པར་བཤད་པ་ནི་བདེན་པར་སྣང་སྲིད་ལ། ཞེས་
བྲིས་འདུག་པའང་ཚིག་ལ་བརྟགས་ན་དེའི་སྐབས་བོད་ན་ཡོངས་སུ་གྲགས་པའི་
163



དཔྱད་རྩོམ་ནོར་བུའི་ཕྲེང་བ། །
ཡི་གེ་མེད་པ་ལས་ཡོངས་སུ་མ་གྲགས་པའི་ཡི་གེ་ཞིག་ཡོད་སྲིད་པ་ལྟ་བུ་གོ་དགོས་
སམ་སྙམ་སྟེ་དཔྱད་དགོས་པ་འདྲ།
སྐབས་འདིར་བཤད་དགོས་པ་ཞིག་ལ། གོང་དུ་ཁྱོད་ཀྱིས་ལཉྫ་དང་ཝརྟུ་
ལ་དཔེར་བྱས་པ་བཤད་པ་ཇི་བཞིན་མི་འདོད་པ་ལྟ་བུ་བྲིས་པའི་དགོས་པ་ཅི་ཡིན་
ཞེ་ན། སྤྱིར་ན་ཐོན་མིས་ལཉྫ་དང་ཝརྟུ་ལ་དཔེར་བྱས་ཏེ་བོད་ཡིག་བཟོས་པ་བོད་
ཀྱི་བརྡ་སྤྲོད་པའི་བསྟན་བཅོས་ཁག་གིས་གཙོས་རྒྱལ་རབས་དང་ལོ་རྒྱུས་ཁག་ཕལ་
ཆེ་ཞལ་མཐུན་པ་གོང་དུ་བཤད་ཟིན་པ་དེ་ལྟར་ཡང་། མཁས་དབང་དགེ་འདུན་
ཆོས་འཕེལ་ལགས་ཀྱིས། ད་ལྟའི་བར་དུ་རང་རེ་ཀུན་གྱི་བསམ་ངོར་སངས་
རྒྱས་ཞལ་བཞུགས་དུས་ནས་ཐུ་མིས་བོད་ཡིག་གསར་བཟོ་མཛད་པ་སོགས་ཀྱི་
སྐབས་ཀུན་ཏུ་རྒྱ་གར་དབུས་ཀྱི་ཡི་གེ་དེ་ལཉྫ་དང་ཝརྟུའི་གཟུགས་སུ་ཡོད་སྙམ་
པ་འདི་ཡིན་ཀྱང་། ཞེས་དང་། གུཔྟའི་རྒྱལ་རྒྱུད་སྐབས་སུ་ཐོན་མི་སམ་བྷོ་ཊ་
རྒྱ་གར་དུ་བྱོན་ཅིང་། དེ་དུས་ཀྱི་རྒྱ་གར་དབུས་ཀྱི་ཡི་གེ་ལ་དཔེ་བྱས་ནས་བོད་
ཡིག་བཟོས་པ་ཡིན་ལ། གུཔྟའི་རྒྱལ་པོ་འགའ་ཞིག་གི་ཟངས་ཀྱི་གླེགས་བུ་དང་
རྡོ་ཡིག་ཡོད་པ་རྣམས་བོད་ཡིག་དང་ཧ་ཅང་འདྲ་ཆེ་ཞིང་། ཅུང་ཟད་རྒྱང་ནས་
བལྟས་ན་ལག་མི་མཁས་པ་ཞིག་གིས་བོད་ཡིག་བྲིས་པ་བཞིན་ཡོད་པ། དཔེར་
ན༑ ཞེས་དཔེ་རིས་དང་བཅས་གསལ་བར་བྲིས་འདུག་པར་དཔྱད་ན་བདེན་ངེས་
པ་ཞིག་ཡིན་སྙམ་སྟེ། རང་གི་མཐོང་ཐོས་ཀྱི་ཡུལ་དུ་མ་གྱུར་བཞིན་དུ་ཡུལ་
དང་དུས་ཀྱིས་བསྐལ་བའི་གནད་མཐའ་དག་གི་འགྲེལ་བཤད་ལ་ཡིད་ཆེས་པ་ནི་
ཆེས་མི་རིགས་པའི་གནས་སུ་ཤེས་པར་བྱས་ཏེ་མཁས་དབང་ག་གེ་མོ་གྲུབ་ཐོབ་
164



ལོ་རྒྱུས་ཀྱི་སྐོར།
ག་གེ་མོའི་རང་ལུགས་དང་དགོངས་པ་ཡིན་པས་ངེས་པར་ཁས་ལེན་དགོས་པའི་
རང་ལུགས་བསྒྱུར་ལ་དྲང་པོའི་ལམ་དུ་ཞུགས་དགོས་པ་ནི་གནད་ཀྱི་དོན་པོ་ཞིག་
ཡིན་ཏེ། དགེ་འདུན་ཆོས་འཕེལ་རང་ཉིད་ཀྱིས་ཀྱང་། མཐོང་ཐོས་དབང་པོའི་
ཡུལ་དུ་མ་གྱུར་པར། །ཁྱིམ་གྱི་མལ་དུ་དཔྱད་པས་མི་ཤེས་པའི། །ཕྲ་རགས་
དོན་གྱི་ཁྱད་པར་ཇི་སྙེད་ཅིག །རྣམ་གསལ་དཔེ་ཡི་ལམ་ནས་འདིར་བཤད་
བྱ༑ །ཞེས་པ་དང་། ད་དུང་། བླུན་པོ་ངོ་མཚར་བསྐྱེད་པའི་ཧར་གྱི་གཏམ། །ཆེན་
པོའི་ངོ་བསྲུང་བརྩེགས་པ་གཅམ་བུའི་ཚིག །དད་པའི་འཁུན་བུ་སློང་བའི་སྒྲུང་
གཏམ་དག །རིང་དུ་སྤངས་ཏེ་དྲང་པོའི་ལམ་དུ་ཞུགས། །ཞེས་བཤད་པས་
ཀྱང་ཤེས་ནུས་པས་ཚིག་ཚོགས་བསྐྱུངས་པར་བྱས་ཏེ་སྐབས་དོན་དཀྱུས་ལ་འཇུག་
པར་བྱའོ། །
འོ་ན། གོང་དུ་བོད་ཀྱི་ལོ་རྒྱུས་དོན་ཆེན་རེའུ་མིག་དང་མཁས་དབང་དགེ་
འདུན་ཆོས་འཕེལ། ལོ་རྒྱུས་སྨྲ་བ་རྒྱལ་མོ་འབྲུག་བཅས་ཀྱི་ཚིག་ཟིན་ཙམ་ལ་
ཨུ་ཚུགས་ཀྱིས་འཇུས་ཏེ་སྲོང་བཙན་ཡར་སྔོན་དུ་བོད་ཡིག་ཡོད་པའི་འཐད་ཕྱོགས་
སུ་འཚང་དགོས་པའི་རྒྱུ་མཚན་དང་གཏན་ཚིགས་ཡང་དག་ཅི་ཞིག་ཡོད་ཅེ་ན།
དཔྱད་པ་གསུམ་གྱིས་ཡོངས་སུ་དག་ཅིང་རིགས་ལམ་གྱི་ཞུགས་ཆེན་གྱེན་དུ་
འཕྱུར་བའི་གཏན་ཚིགས་ཤིག་ཡིན་མིན་མ་ཤེས་ཀྱང་། དཔྱད་པ་འདི་ལྟར་བྱས་
ཀྱང་མཁས་བླུན་སོ་སོའི་ལུང་རིགས་ཀྱི་རྒྱབ་རྟེན་འཚོལ་ཕྱོགས་ཅི་རིགས་སུ་
མཆིས་སྟབས་འགལ་བ་ཆེར་མེད་སྙམ། དེས་ན་བོད་ཀྱི་རྒྱལ་རབས་རྣམས་སུ་
རྒྱ་གར་བྷི་ཧར་ནང་མ་གྷ་དྷའི་རྒྱལ་པོ་དམག་བརྒྱ་པར་སྲས་མིག་མས་འགྲིབས་
165



དཔྱད་རྩོམ་ནོར་བུའི་ཕྲེང་བ། །
སུ་ཡོད་པ། གཡུའི་སྨིན་མ་ཅན། དུང་སོ་འཁོར་མར་ཡོད་པ། སོར་མོ་ཤའི་
དྲ་བས་འབྲེལ་བ་ཞིག་འཁྲུངས་པ་དེ་ནར་སོན་མཚམས་ཡབ་ཀྱིས་མི་ལ་སྟོན་མ་
ནུས་པར་སྤྱགས་པས་བོད་ཀྱི་ཡུལ་ཡར་ཀླུང་དུ་སླེབས། བོན་པོ་སོགས་ཡོན་
ཏན་ཅན་བཅུ་གཉིས་ཀྱིས་ཕྱུགས་སྐྱོང་བཞིན་ཡོད་པས་མཐོང་སྟེ་གང་ནས་ཡོང་
སོགས་དྲིས་པར། སྐད་བརྡ་མ་འཕྲོད་པར་གནམ་ལ་འཛུམ་མོ་ཀེར་བས་བོན་
རྣམས་གནམ་ལ་དགའ་བའི་སྟབས་ཀྱིས་གནམ་ནས་འོང་བར་ངེས་པས་བོད་ཁམས་
ཀྱི་རྗེ་བོར་འོས་སོ་ཞེས་གཉའ་བར་ཁྲི་བྱས་ཏེ་བཏེགས་ནས་འོང་བ་ལ་གཉའ་ཁྲི་
བཙན་པོ་ཞེས་གྲགས། ཞེས་པ་ལ་བརྟགས་ན་གཉའ་ཁྲིའི་གོང་ནས་བོད་ལ་བོན་
ཆོས་དར་བར་མ་ཟད་བོན་པོ་སོགས་ཡོན་ཏན་ཅན་བཅུ་གཉིས་ཡོད་པར་བཤད་
པའང་གྱ་ཚོམ་དུ་མི་འཇོག་པར་བརྟགས་དགོས་པ་འདྲ་ལ། ལྷག་པར་སྐབས་
དེ་ནས་བཟུང་བོན་གྱི་ཤེས་རིག་སྣ་ཚོགས་བོད་དུ་དར་ཞིང་གཉའ་ཁྲི་ནས་བོད་
ཀྱི་རྒྱལ་རབས་ཉི་ཤུ་རྩ་བདུན་བར་བོད་ཀྱི་ཆབ་སྲིད་བོན་ལྡེའུ་སྒྲུང་གསུམ་གྱིས་
བསྐྱངས་ཞེས་བོད་ཀྱི་ལོ་རྒྱུས་ཡིག་ཚང་དུ་གསལ་བ་ལྟར་དེ་ལ་གཞིག་ནའང་བོན་
ནི་སྐབས་དེའི་ཆོས་ལུགས་ཀྱི་གཞུང་ཞིག་ཡིན་པ་དང་། སྒྲུང་དང་ལྡེའུ་ལ་མཚོན་
ན་དེ་བཞིན་སྐབས་དེའི་ཆབ་སྲིད་ཀྱི་བྱ་བ་སྒྲུབ་པར་ཤུགས་རྐྱེན་སྟེར་ནུས་པའི་
ཚད་མཐོའི་རིག་གནས་ཤིག་ཡིན་པ་སྨོས་མ་དགོས་ཤིང་། རིག་གནས་ཤིག་
ཡིན་ཕྱིན་ཕལ་ཆེར་ཡི་གེ་ལ་མ་བརྟེན་པར་ཤེས་ཐབས་མེད་པ་ཞིག་རེད། དེ་
བས་ད་དུང་འཚོ་བའི་ཁྲོད་ལག་ལེན་བསྟར་རྒྱུ་ཧ་ཅང་དཀའ་བའི་གནས་ཤིག་ལས་
མ་འདས་སྙམ། མ་ཟད། ལོ་ངོ་སྟོང་ཕྲག་རིང་གི་ལོ་རྒྱུས་ཕྲ་རགས་སྣ་ཚོགས་
166



ལོ་རྒྱུས་ཀྱི་སྐོར།
གླེང་རྒྱུ་ཡོད་པ་དེ་དག་ཀྱང་ཡི་གེར་མ་བརྟེན་པར་ངག་རྒྱུན་ཙམ་དུ་བཤད་ན་དངོས་
དོན་དང་མི་མཐུན་ཞིང་ཡིད་ཆེས་པའི་གཏམ་དུ་འགྱུར་བར་དཀའ། ལྷག་པར་
སྐད་ཆས་ནི་གནས་སྐབས་ཙམ་ལས་ཡུལ་དང་དུས་ཀྱིས་ཤིན་ཏུ་བསྐལ་བའི་འདས་
མ་འོངས་ཀྱིས་མཚོན་ལྐོག་ཏུ་གྱུར་པའི་གནད་རྣམས་ཇི་བཞིན་སྟོན་མི་ནུས་པའི་
ཕྱིར། ཕྱོགས་གང་ནས་བསམས་ཀྱང་སྲོང་བཙན་གོང་དུ་བོད་ལ་ཡི་གེ་ཡོད་པར་
ཆ་འཇོག་འཕེར་བ་ཞིག་རེད་སྙམ། ལྷག་པར་དུ་ནང་བསྟན་ཆོས་ལུགས་ཏེ་མདོ་
རྒྱ་ཆེན་རོལ་པ་དང་དུས་འཁོར་འགྲེལ་ཆེན་དྲི་མེད་འོད་མདོར་བསྡུས་བཞི་པ་
སོགས་སུའང་གནའ་སྔ་མོའི་དུས་ནས་བོད་ཡིག་ཡོད་པའི་ལུང་ཚིག་རྙེད་སོན་
བྱུང་བ་བཅས་བསྡུར་ཚེ་རང་ལྟ་མཆོག་འཛིན་གྱི་ལྟ་གྲུབ་འདོར་མི་འདོད་པས་
ཀུན་ནས་བསླངས་ཏེ་གཡས་འདོགས་གཡོན་འདོགས་ཀྱིས་འགྲེལ་བཤད་སྣ་ཚོགས་
ཤིག་བྱ་འདོད་པ་མིན་ན་ཁས་མ་བླངས་ཐབས་མེད་ལྟ་བུ་འདུག་སྟེ། མདོ་རྒྱ་
ཆེན་རོལ་པ་ལས་ཡིག་རིགས་དྲུག་ཅུ་རྩ་བཞི་བགྲངས་པའི་ནང་བྲུ་ཤའི་ཡི་གེ་ཞེས་
པ་གནའ་བོའི་བོད་དུ་དར་བའི་ཡིག་རྙིང་དེར་ངོས་འཛིན་ཡོད་པར་བཤད་པའང་
ཁུངས་དང་གཞི་རྩ་མེད་པའི་གཏམ་འཆལ་ཞིག་མིན་ཏེ། མཁས་དབང་དུང་དཀར་
བློ་བཟང་འཕྲིན་ལས་ཀྱི་ཚིག་མཛོད་ཆེན་མོ་ལས་ཀྱང་། བྲུ་ཤ འདི་མངའ་
རིས་ལྷོ་རྒྱུད་ཀྱི་ས་ཆ་ཞིག་མིན་ནམ་སྙམ་ཞིང་། རྦ་བཞེད་ཀྱི་ནང་དུ་བྲུ་ཤའི་
དམག་གིས་རྒྱ་གར་དུ་དམག་དྲངས་སྐབས་རྒྱལ་པོ་ཁྲི་སྲོང་ལྡེ་བཙན་གྱིས་ཆུ་བོ་
གངྒའི་འགྲམ་དུ་བོད་ཀྱི་ས་མཚམས་མཚོན་བྱེད་ལྕགས་ཀྱི་ཀ་བ་ཞིག་བཙུགས་
པ་དེ་བཤིག་མ་ཐུབ་པར་མེ་ལ་བཞུར་བའི་འཕྲོ་ཡོད་པར་བཤད་འདུག་ཅེས་ལོ་
167



—-
དཔྱད་རྩོམ་ནོར་བུའི་ཕྲེང་བ།
རྒྱུས་དང་བཅས་བཤད་པས་ར་འཕྲོད་རྒྱུ་ཞིག་ཡོད་འདྲའོ། །
ད་དུང་གོང་དུ་བཤད་པ་ལྟར་འགྲེལ་ཆེན་དྲི་མ་མེད་པའི་འོད་མདོར་བསྡུས་
བཞི་པའི་ལུང་ནི་སྡེ་དགེ་བསྟན་འགྱུར་དཀར་ཆག་མཛད་པ་པོ་ཚུལ་ཁྲིམས་རིན་
ཆེན་མཆོག་གིས་དཀར་ཆག་དེར་དྲངས་པ་འདི་ལྟར། དེ་བཞིན་གཤེགས་པ་
མངོན་པར་རྫོགས་པ་སངས་རྒྱས་པ་འཕགས་པའི་ཡུལ་འདིར་བཅོམ་ལྡན་འདས་
ཡོངས་སུ་མྱ་ངན་ལས་འདས་པར་གྱུར་པ་ན། སྡུད་པ་བྱེད་པ་པོ་དག་གིས་ཐེག་
པ་གསུམ་གླེགས་བམ་ལ་བྲིས་ཏེ། དེ་བཞིན་གཤེགས་པས་ངེས་པའི་སྡེ་སྣོད་
གསུམ་མ་གདྷའི་སྐད་ཅེས་བྲིས་སོ། མདོ་སྡེ་ནི་སིནྡའི་སྐད་ཀྱིས་སོ། ཕ་རོལ་
ཏུ་ཕྱིན་པའི་ཚུལ་དང་སྔགས་ཀྱི་ཚུལ་ནི་ལེགས་པར་སྦྱར་བའི་སྐད་ཀྱིས་སོ། རྒྱུད་
དང་རྒྱུད་གཞན་དག་ནི་ལེགས་པར་སྦྱར་བའི་སྐད་དང་། ཐ་མལ་བའི་སྐད་དང་།
ཟུར་ཆག་གི་སྐད་དང་། ལེགས་པར་སྦྱར་བ་མ་ཡིན་པར་རི་ཁྲོད་ལ་སོགས་པ་
ཀླ་ཀློའི་སྐད་ཀྱིས་ཏེ། དེ་ལྟ་བུ་ལ་སོགས་པ་ཐམས་ཅད་མཁྱེན་པས་བསྟན་པའི་
ཆོས་རྣམས་སྡུད་པར་བྱེད་པ་པོ་དག་གིས་བྲིས་སོ། དེ་བཞིན་དུ་བོད་ཀྱི་ཡུལ་
དུ་ཐེག་པ་གསུམ་བོད་ཀྱི་སྐད་ཀྱིས་བྲིས་ཏེ། རྒྱ་ནག་ཏུ་རྒྱ་ནག་གི་སྐད་ཅེས་སོ།
རྒྱ་ནག་ཆེན་པོར་རྒྱ་ནག་ཆེན་པོའི་སྐད་ཀྱིས་སོ། པར་སི་ཀའི་ཡུལ་དུ་པར་སི་
ཀའི་སྐད་ཀྱིས་སོ། ཆུ་བོ་སི་ཏའི་བྱང་ཆུབ་ཏུ་ཙམྤ་ཀའི་ཡུལ་གྱི་སྐད་དང་། སྤྲེའུའི་
ཡུལ་གྱི་སྐད་དང་། གསེར་ཞེས་བྱ་བ་ཡུལ་གྱི་སྐད་ཀྱིས་སོ། ཞེས་སོགས་ཀྱི་
མཐར་ཞེས་འབྱུང་བའི་ཚིག་ལ་བརྟག་ན། བཀའ་བསྡུ་བྱེད་པའི་དུས་ནས་བོད་
ལ་ཡི་གེ་ཡོད་པ་ལྟར་སྣང་ཞེས་གསུངས་ཤིང་། སྡེ་སྲིད་སངས་རྒྱས་རྒྱ་མཚོའི་



ལོ་རྒྱུས་ཀྱི་སྐོར།
གཡའ་སེལ་དུའང་། འགྲེལ་ཆེན་གྱི་ལུང་འདི་ལ་གཞི་བཅོལ་ཏེ་བཤད་པ་བཀོད་
ཡོད་པར་བཤད་འདུག་ལ། ད་དུང་དེ་ལས་གསལ་བར་བཤད་པ་ནི། ཤར་རྫ་
བཀྲ་ཤིས་རྒྱལ་མཚན་གྱིས་གསུང་ལེགས་བཤད་གཏེར་མཛོད་ལས། གཞན་
སྡེ་ཁ་ཅིག་གིས་བོད་ཡིག་ནི་སྲོང་བཙན་གྱི་རིང་ལ་ལོ་ཙཱ་བ་ཐུ་མིས་མཛད་པ་སྟེ།
རྒྱ་གར་གྱི་ཡི་གེ་ལ་ཅ་ཆ་ཇ་གསུམ་དང་། ཞ་ཟ་འ་གསུམ་དང་དྲུག་མེད་པས་
ཟ་ཧོར་ནས་བཙལ། ཡང་ཁ་ཅིག་གིས་ཨོ་རྒྱན་གྱི་ཡི་གེ་ལ་ཡོད་པས་དེ་ནས་བྱུང་
ཟེར་བའང་བབ་ཅོལ་སྨྲས་པ་སྟེ། ཞེས་སོགས་དང་། ཡང་དེ་དག་གི་འདོད་
དོན་ནི་གནམ་རི་སྲོང་བཙན་ཡན་ཆད་རྒྱལ་རབས་སུམ་ཅུ་རྩ་གཉིས་ལ་བོད་ན་
ཡི་གེ་མེད་པས། ཆོས་རྒྱལ་སྲོང་བཙན་རིང་ནས་ཡི་གེའི་སྲོལ་བཏོད་ཅེས་རང་
བསྟན་དང་ཆོས་ཀྱི་རྒྱལ་བློན་ལ་བསྟོད་ཅིང་། བོན་ལ་སྨོད་པའི་ཐབས་ཙམ་སྟེ་
ཆོས་རྒྱལ་ལ་བསྟོད་པའི་ཤུགས་ལས་ཡབ་མེས་གོང་མ་རྣམས་ལ་རྨ་ཕབ་པར་མ་
ཤེས་པའོ། ཞེས་གསུངས་པའང་རྒྱུ་མཚན་མེད་པ་མིན་ལ། ཡང་རྒྱལ་རབས་
གསལ་བའི་མེ་ལོང་ལས། དེར་རྒྱལ་བུ་དེ་ནར་སོན་དུས་བཟོ་དང་རྩིས་དང་།
སྒྱུ་རྩལ་དང་། རིག་པའི་གནས་ལྔ་ལ་མཁས་ཤིང་ཡོན་ཏན་དང་ལྡན་པར་གྱུར་
པས། བློན་པོ་རྣམས་ན་རེ། འོ་ཅག་ཚོའི་རྗེ་འདི་ནི་ཡོན་ཏན་དུ་མ་དང་ལྡན་
ཏེ༑ ཐུགས་ཤིན་ཏུ་སྒམ་མོ་ཟེར་བས། མཚན་ཡང་སྲོང་བཙན་སྒམ་པོ་ཞེས་
གྲགས་སོ། དེ་ནས་རྒྱལ་པོ་དེ་དགུང་ལོ་བཅུ་གསུམ་ལོན་དུས་ཡབ་འདས་ཏེ།
རྒྱལ་སར་བྱོན་པ་ཡིན་ནོ། ཞེས་སྲོང་བཙན་སྒམ་པོ་རྒྱལ་སར་མ་བྱོན་པའི་གོང་
ནས་རིག་པའི་གནས་ལ་མཁས་པར་གྱུར་ཚུལ་གསལ་བ་དེ་ལྟར་ན་རིག་གནས་
169



དཔྱད་རྩོམ་ནོར་བུའི་ཕྲེང་བ། །
ཆེ་ཆུང་གང་ཞིག་ཡིན་ཀྱང་རུང་རྒྱལ་བུ་དེའི་རིག་པའི་གནས་ལྔ་ལ་མཁས་པ་
འགྱུར་བའི་རིམ་པར་ཡི་གེར་མ་བརྟེན་པར་ཐབས་མེད། དེས་ན་སྲོང་བཙན་
དགུང་ལོ་བཅུ་གསུམ་ཐོག་རྒྱལ་སར་ཕེབས་པ་དང་། དེའི་རྗེས་སུ་ཐོན་མི་རྒྱ་
གར་དུ་བཏང་། དགུང་ལོ་བཅུ་དྲུག་ཐོག་བལ་བཟའ་ཁབ་ཏུ་བཞེས། དགུང་
ལོ་བཅོ་བརྒྱད་ཐོག་རྒྱ་བཟའ་ཀོང་ཇོ་ཁབ་ཏུ་བཞེས་པའི་ལོ་དུས་ཀྱི་རིམ་པ་ལོ་རྒྱུས་
སྨྲ་བ་ཕལ་ཆེ་བ་ཞལ་མཐུན་པའི་ཕྱིར་སྲོང་བཙན་རྒྱལ་སར་ཕེབས་པའི་རྗེས་སུ་
ཐོན་མི་རྒྱ་གར་དུ་བཏང་བ་ལ་གཞིགས་ན་དེའི་གོང་ནས་ཀྱང་ཡི་གེ་ཡོད་པར་གོ་
ནུས་ལ། ད་དུང་<<ཞང་བོད་གནའ་རབས་ཀྱི་ལོ་རྒྱུས་ནོར་བུའི་མེ་ལོང་>>དུ།
སློབ་དཔོན་བཻ་རོ་ཙ་ནའི་རྣམ་ཐར་འདྲ་འབག་ཆེན་མོ་བེ་རོའི་རྒྱུད་འབུམ་ལས།
“སྲོང་བཙན་སྒམ་པོའི་སྐུ་དྲིན་ལ་རྒྱ་གར་མཁས་པ་ལི་བྱི་སྤྱན་དྲངས། མཐོན་
མི་མི་ཆུང་སཾ་བྷོ་ཊས་ཡི་གེ་བསྒྱུར། ཙན་དྷ་མ་ནི་འདུས་པ་རིན་པོ་ཆེའི་ཏོག་
དགེ་བ་བཅུའི་མདོ་ལ་སོགས་པ་ཤས་ཙམ་བསྒྱུར།” ཞེས་ལུང་དྲངས་ཏེ། “་ཞེས་
ཁ་གསལ་གསུངས་ཡོད་པ་དེ་ནི། གནའ་བོའི་ཡི་གེ་འབྲི་སྲོལ་ཡོད་པ་དེ། རྒྱ་
གར་གྱི་སྐད་ནས་བོད་སྐད་དུ་བསྒྱུར་བདེ་བ་དང་། སྔོན་གྱི་ཡིག་རྙིང་དེ་འབྲི་
སྟབས་བདེ་བོ་ཞིག་མེད་པ་ལ་སྟབས་བདེ་རུ་བསྒྱུར་པ་དང་། ལེགས་སྦྱར་དང་
གོ་བསྡུར་བྱེད་བདེ་བ་སོགས་ཀྱི་དགོས་པ་དང་རྒྱུ་མཚན་འགའ་ཞིག་ལ་བརྟེན་ནས།
བོད་ཡིག་དབུ་ཆེན་གྱི་ཚུགས་སུ་བསྒྱུར་ཅིང་། དེ་དང་འབྲེལ་བ་རྣམ་དབྱེའི་ཕྲད་
ལ་སོགས་པའང་སྟབས་བདེ་བར་བཅོས་ནས་ཞིབ་རྒྱས་སུ་གཏན་ལ་ཕབ་པའི་གཞུང་
བྱཱ་ཀ་ར་ཎ་སྡེ་བ་བརྒྱད་དུ་གྲགས་པའི་བསྟན་བཅོས་རྣམས་གསར་དུ་བརྩམས་
170



ལོ་རྒྱུས་ཀྱི་སྐོར།
མཛད་པའི་དོན་ཡིན་པ་ལས། དེ་སྔོན་བོད་དུ་ཡི་གེ་འབྲི་སྲོལ་གཏན་ནས་མེད་
པ་ལ་གསར་དུ་བཟོ་གནང་བའམ། དེ་ལྟར་བཟོས་པའི་སྒྲུབ་བྱེད་ཅི་ཞིག་ཀྱང་
མིན་པ་ནི་མངོན་སུམ་དུ་མཐོང་ཐུབ།” ཅེས་གསུངས་པ་སོགས་རྒྱུ་མཚན་དང་
གཏན་ཚིགས་མེད་པར་གང་བྱུང་དུ་བཤད་པའི་གཏམ་ཞིག་མིན་པར་བློ་གཟུ་བོར་
གནས་པའི་མཁས་དབང་དང་ལོ་རྒྱུས་སྨྲ་བ་སོགས་ཀྱིས་བཏང་སྙོམས་སུ་མི་འཇོག་
པར་དཔྱད་དགོས་པའི་གནད་ཅིག་ཡིན་འདྲའོ། ། །
དེ་ལྟར་ང་ཚོའི་སྲོང་བཙན་ཡར་སྔོན་དུ་བོད་ལ་ཡི་གེ་ཡོད་མེད་ཀྱི་ཕྱོགས་
གཉིས་ཀའི་རྒྱུ་མཚན་དང་ལོ་རྒྱུས་ལ་དཔྱད་དགོས་པ་ལས་འདི་ནི་བདེན་གྱི་གཞན་
ནི་གཏི་མུག་གོ་ཞེས་པའི་གཏམ་ཙམ་ལ་ནམ་ཡང་དགའ་བར་མི་བྱའོ། འོ་ན།
ཁྱོད་ཀྱིས་ཕྱོགས་གཉིས་ལས་གང་གི་རྗེས་སུ་འབྲངས་ཏེ་གཏན་ཚིགས་དང་རྒྱུ་
མཚན་འཚོལ་གྱིན་ཡོད་ཅེ་ན། རང་ཉིད་ལ་ནི་མཐའ་གཅིག་ཏུ་རང་ལུགས་འདི་
ཡིན་གྱི་གཏད་སོ་ཅི་ཡང་མེད་ལ་མཐའ་གཅིག་ཏུ་འདི་འཐད་དང་འདི་མི་འཐད་
ཀྱི་རྣམ་དབྱེ་འབྱེད་པའི་བློ་གྲོས་ཀྱི་རྩལ་ནི་ནམ་མཁའི་པདྨོའི་ཟླ་བོར་སོང་གཤིས་
ཁ་ཚོད་གཅོད་ག་ལ་ནུས། འོན་ཀྱང་། ད་ལྟའི་བར་དུ་རང་རེའི་རྒྱལ་རབས་
དང་ལོ་རྒྱུས་ཆོས་འབྱུང་སོགས་ཕལ་ཆེ་བར་སྲོང་བཙན་སྔོན་དུ་བོད་ཡིག་མེད་
ཅིང་སྐབས་དེར་ཐོན་མིས་ལཉྫ་དང་ཝརྟུ་ལ་དཔེར་བླངས་ཏེ་བོད་ཡིག་གསར་དུ་
བཟོས་པའི་ཚུལ་ལས་གཞན་བཤད་ཚུལ་འདི་ལྟ་བུ་རྣམས་བཏང་སྙོམས་སུ་གཞག་
འདུག་པར་བསམ་ཚུལ་རགས་ཙམ་གླེང་བ་ལས་གཞན་གང་ཡང་མིན་ན། དེ་
བཞིན་རྟགས་དང་རྒྱུ་མཚན་ལྟར་སྣང་དུ་སོང་བ་མཁས་པའི་བཞེད་སྲོལ་དྲི་མ་
171



དཔྱད་རྩོམ་ནོར་བུའི་ཕྲེང་བ།
མེད་པ་ལས་བརྒལ་བའི་འོལ་ཚོད་ཀྱིས་བཤད་པ་སོགས་མཆིས་ངེས་པས་
མཁྱེན་ཡངས་སྤྱན་ལྡན་རྣམས་བཟོད་པ་གསོལ་ལོ། ཞེས་ཞུས་ཏེ་རེ་ཞིག་
མཇུག་རྫོགས་སོ། །
ཁུངས་འཚོལ་ཡིག་ཆ་ཁག
༡༽ དགེ་འདུན་ཆོས་འཕེལ་གྱི་གསུང་རྩོམ་དེབ་དང་པོའི་ཤོག་ངོས་ ༤༦ ༢༤༧ ༢༤༩
༢༥༠ ༢༥༥ བཅས་སུ་གསལ།
༢༽ རྒྱལ་མོ་འབྲུག་གི་བོད་ཀྱི་ལོ་རྒྱུས་གླེང་བའི་གཏམ་ཤོས་ངོས་ ༥༥ རུ་གསལ།
༣༽ སྲིད་དོན་རྒྱལ་རབས།
༤༽ བོད་ཀྱི་ཤེས་རིག་དཔྱད་རྩོམ་ཕྱོགས་བསྒྲིགས་(དེབ་གཉིས་པ》ཤོག་གྲངས་ ༢༢༡ ༣༢༢
༢༩༤ རུ་གསལ།
༥༽ དུང་དཀར་ཚིག་མཛོད་ཆེན་མོ་ཤོག་གྲངས་ ༡༥༠༥ རུ་གསལ།
༦༽ རྒྱལ་རབས་གསལ་བའི་མེ་ལོང་། ཤོག་གྲངས་ པ༌ རུ་གསལ།
༧༽ ནམ་མཁའི་ནོར་བུའི་ཞང་བོད་གནའ་རབས་ལོ་རྒྱུས་ནོར་བུའི་མེ་ལོང་། ཤོག་གྲངས་
༡༩༠ རུ་གསལ།
172



ལོ་རྒྱུས་ཀྱི་སྐོར།
རྒྱལ་ཁབ་གསུམ་གྱི་ལྷན་ཚོགས་དང་སིམ་ལའི་
ཆིངས་ཡིག་སྐོར་ཅུང་ཟད་གླེང་བ།
དཀོན་མཆོག་འོད་ཟེར།
(སྟག་ཚང་ལྷ་མོ་ཀིརྟིའི་དགོན།）
ཐོག་མའི་གླེང་གཞི།
༄༅།། སྤྱིར་གླེང་བར་བྱ་བའི་ལོ་རྒྱུས་ཀྱི་ཐ་སྙད་ལ་མི་རིགས་སོ་སོའི་ཐུན་
མོང་མ་ཡིན་པའི་ཁྱད་ཆོས་ཀྱིས་འབོད་སྟངས་མ་འདྲ་བ་རེ་ཡོད་པ་བཞིན། འདིར་
འུ་ཅག་ཁ་བ་གངས་ཅན་པའི་བརྡ་ལ་གྲགས་པའི་ལོ་རྒྱུས་ཀྱི་ཐ་སྙད་གྲུབ་ལུགས་
ལ་སྔོན་བྱོན་མཁས་དབང་དག་གི་ཞལ་རྒྱུན་དུ། རྒྱལ་བློན་སོགས་ཀྱི་རླབས་ཆེ་
བའི་མཛད་རྗེས་དང་བྱས་ཉེས་གང་མཆིས་རྣམས་གནད་བསྡུས་ཀྱིས་རྟགས་སམ་
རི་མོའི་ལམ་ནས་བཀོད་པའི་ཁྲམ་ཡིག་རིམ་གསོག་བཞིན་བསྟར་ལ་བརྒྱུས་ཏེ།
ཉར་ཚགས་བྱས་པ་སོགས་ལས་གྲུབ་པའི་ལོ་རིམ་འདས་ཀྱི་བྱུང་བ་བརྗོད་བྱ་གཙོ་
བོར་བྱས་པ་ཤིག་ལ་ལོ་རྒྱུས་ཞེས་ཡོངས་སུ་གྲགས། དེ་ལྟ་བུའི་ལོ་རྒྱུས་ལ་ང་
ཚོས་སློབ་སྦྱོང་བྱེད་པའི་དགོས་དོན་ཡང་སྙིང་ལོ་རྒྱུས་ཀྱི་ཉམས་མྱོང་ལེན་ཕྱིར་
དང་། ལོ་རྒྱུས་ལ་ཞིབ་འཇུག་བྱེད་པ་ལོ་རྒྱུས་ཀྱི་བསླབ་བྱ་དང་བདེན་དཔང་འཚོལ་
སྙེག་ཆེད་ཡིན་པ་ལས་འདས་དོན་ཁོ་ན་རྟོགས་ཕྱིར་ག་ལ་ཡིན། འདས་པའི་ལོ་
རྒྱུས་ལ་ཞིབ་འཇུག་བྱེད་པའང་ང་ཚོའི་ཡབ་མེས་ཚོས་མི་ཚེའི་འཚོ་བ་སྐྱེལ་སྟངས་
དང་། ཉམས་མྱོང་སྟོབས་ཤུགས་སམ་ལེགས་ཉེས་བླང་དོར་འབྱེད་པའི་རྣམ་
-
173



དཔྱད་རྩོམ་ནོར་བུའི་ཕྲེང་བ།
དཔྱོད་ཀྱི་རྩལ་ལས་མཛད་རྗེས་གང་དང་གང་བཞག་ཡོད་མེད་སོགས་རྟོགས་པར་
བྱེད་པ་ཡིན་ན་ཡང་། གཙོ་བོ་ཆགས་འཇིག་གནས་སུ་སླེབས་པའི་ད་ལྟའི་བོད་
མི་རིགས་ཀྱི་ཛ་དྲག་གནས་སྟངས་དང་འབྲེལ་བ་ཆེས་ཆེར་ལྡན་པར་མ་ཟད། མ་
འོངས་བོད་མི་རིགས་ཀྱི་སོན་རྩར་གྱུར་པའི་ད་ལྟའི་གཞོན་སྐྱེས་དང་མི་རབས་
རྗེས་མ་རྣམས་ཀྱི་འཚོ་གནས་ཀྱི་ཚེ་སྲོག་ལའང་འབྲེལ་བ་དམ་ཟབ་བཅངས་ཡོད།
དེར་བརྟེན་ཉེ་བའི་དུས་རབས་བཅུ་དགུ་པའི་དུས་མཇུག་དང་དུས་རབས་ཉི་ཤུ་
པའི་དུས་མགོར་བོད་གངས་ཅན་གྱི་ལྗོངས་འདི་ཡོ་རོབ་དང་། ཨེ་ཤེ་ཡ་གླིང་
གི་གོང་མའི་རྒྱལ་ཁབ་ཆེན་པོ་དབྱིན་ཇི་དང་། ཨུ་རུ་སུ་དང་། མན་ཇུ་གསུམ་
བར་འཕྲོག་རེས་བྱེད་ཡུལ་དུ་གྱུར་པའི་དུས་སྐབས་གཉན་འཕྲང་ཅན་གྱི་གནས་
སྟངས་འོག་དཔའ་མཛངས་བརྟུལ་ཕོད་ལྡན་པའི་བོད་མི་རིགས་ཀྱི་ཡབ་མེས་ཚོས་
བཙན་རྒྱལ་དེ་དག་གི་ཤུགས་རྐྱེན་བོད་ནང་སླེབས་པར་ངོ་རྒོལ་གནད་དུ་འཁེལ་
བ་གནང་ཡོད་པར་མ་ཟད། བོད་རྒྱལ་ཁབ་ཀྱི་ཐོབ་ཐང་གསལ་པོར་ངོས་འཛིན་
གྱིས་རྒྱལ་ཁབ་གསུམ་གྱི་ལྷན་ཚོགས་སིམ་ལར་སྐོང་འཚོགས་གནང་བ་དང་། རང་
དབང་ལྡན་པའི་རྒྱལ་ཁབ་ཀྱི་ཁྱད་དབང་ཐོག་ནས་སིམ་ལའི་ཆིངས་ཡིག་ཐད་ཀར་
བཞག་པ་སོགས་ཀྱི་སྐོར་དོན་ཚན་གསུམ་གྱི་སྒོ་ནས་གསལ་བཤད་བྱེད་འདོད་བྱུང་།
དང་པོ། སིམ་ལའི་ཆིངས་ཡིག་འཇོག་དགོས་པའི་རྒྱུ་རྐྱེན།
དེང་སྐབས་བོད་རིག་པ་སྒོ་གང་ས་ནས་འཛམ་གླིང་ཤར་ནུབ་ཡོངས་ལ་
ཁྱབ་བཞིན་པའི་གནས་སྟངས་བཟང་པོའི་འོག་བོད་ཀྱི་ལོ་རྒྱུས་རིག་པ་ལ་ཞིབ་
འཇུག་བྱེད་མཁན་དབྱར་མཚོ་བཞིན་འཕེལ་བའི་སྐབས་འདིར། ལོ་རྒྱུས་སྟེང་
174



-
ལོ་རྒྱུས་ཀྱི་སྐོར།
གི་བོད་ཀྱི་བདག་དབང་སྐོར་ལ་གླེང་གཞི་ཆེན་པོར་ཆགས་པ་དང་སྟབས་བསྟུན་
ཏེ་རྒྱ་རིགས་ཆེན་པོའི་བསམ་བློའི་ལྟ་བའི་གཡོ་བྱུས་འོག་ཚུད་པ་འགའ་ཤས་ཀྱིས་
བོད་རང་བཙན་གྱི་གླེང་གཞི་ནི། དབྱིན་ཇི་བཙན་རྒྱལ་རིང་ལུགས་པས་གསར་
གཏོད་བྱས་པ་ཡིན་ལ་ད་དུང་བྱེད་མུས་ཡིན་པ་དང་། ཏཱ་ལའི་བླ་མ་སྐུ་ཕྲེང་བཅུ་
གསུམ་པ་ཉིད་ཀྱི་བོད་རང་བཙན་མཐའ་གཅིག་ཏུ་དགོས་པའི་འདོད་ཚུལ་འཛིན་
གནང་མེད་པའི་སྐབས་སུ་དབྱིན་ཇིས་བོད་རང་བཙན་དགོས་པའི་འདོད་ཚུལ་
མཐའ་གཅིག་ཏུ་འཛིན་པ་ར་སྤྲོད་ཡང་ཡང་བྱུང་བ་དང་། ཡང་རྦད་དེ་དབྱིན་
ཇིའི་སྟོབས་ཤུགས་ཁོངས་སུ་འདུ་བར་བྱེད་དགོས་པ་ཡིན་པ་བཅས་གོང་གསལ་
ནི་མི་རིང་བར་སིམ་ལའི་གྲོས་ཚོགས་འཚོག་རྒྱུའི་འབྱུང་གཞི་ཡིན་ཞེས་གླེང་
ཡང་། རང་རྒྱལ་གཞན་ཕམ་གྱི་ལམ་ནས་རྒྱ་བསྐྱེད་རིང་ལུགས་གཙིགས་འཛིན་
བྱེད་པའི་དབྱིན་གཞུང་ལ་དྲང་བདེན་གྱི་སྲིད་བྱུས་འདི་འདྲ་ཞིག་ལག་བསྟར་བྱེད་
ག་ལ་ཕོད། སྐབས་དེར་དབྱིན་ཇིས་བོད་ལ་གསལ་ཁ་མེད་པའི་སྲིད་བྱུས་བཟུང་
ནས་བོད་འདི་འཛམ་གླིང་ཕྱི་རོལ་ལྟ་བུའི་གནས་སྟངས་འོག་ཉེ་འབྲེལ་རྒྱལ་ཁབ་
གང་ལའང་འབྲེལ་མེད་ཁེར་རྐྱང་དུ་རྒྱ་གར་བྱང་ཕྱོགས་ཀྱི་ས་མཚམས་བརྟན་
པོ་བཟོ་ཕྱིར་རྒྱལ་ཁབ་གསུམ་གྱི་བར་གནས་རྭ་བ་ལྟ་བུར་བཞག་པ་མ་གཏོགས།
བོད་འདི་རང་བཙན་གྱི་ངོ་བོའི་ཐོག་ནས་ཁྱིམ་མཚེས་རྒྱལ་ཁབ་རྣམས་དང་མཉམ་
འབྲེལ་གྱིས་དེང་རབས་འཁྲུག་ཆ་ལྡན་པའི་རྒྱལ་སྤྱིའི་སྤྱི་ཚོགས་ནང་རང་ཉིད་
ཀྱི་ཁེ་བཟང་སྲུང་སྐྱོབ་ཆེད་ཞུགས་རྒྱུར། དབྱིན་གཞུང་ལ་འདོད་བློ་མེད་པ་ཨུ་
རུ་སུ་དང་རྒྱ་ནག་གཉིས་ལ་ཐད་ཀར་ཆིངས་ཡིག་བཞག་པ་སོགས་ལས་གསལ་
175



དཔྱད་རྩོམ་ནོར་བུའི་ཕྲེང་བ།
པོར་རྟོགས་ཐུབ། ཨུ་རུ་སུའི་ཤུགས་རྐྱེན་བོད་ནང་སླེབས་པར་དོགས་ཟོན་གྱིས་
དབྱིན་ཇིའི་དཔུང་དམག་གིས་བཙན་འཛུལ་གྱི་བོད་ཀྱི་རྒྱལ་ས་ལྷ་སར་འབྱོར་
ལ་ཉེ་སྐབས། ༧གོང་ས་༧སྐྱབས་མགོན་ཆེན་པོ་མཆོག་སྐུ་འཁོར་ཧྲག་བསྡུས་
དང་སྐུ་སྲུང་དམག་མི་འགའ་ཤས་བཅས་ཤིང་འབྲུག་ཟླ་བ་དྲུག་པའི་ཚེས་བཅོ་
ལྔ་ཕྱི་ལོ་ ༡༩༠༤ ཟླ་ ༧ ཚེས་ ༣༠ ཉིན་གྱི་སྔ་དྲོའི་ཆུ་ཚོད་གསུམ་པའི་
ཐོག་རྩེ་ཕོ་བྲང་ནས་ཆིབས་ཞལ་བསྒྱུར་ཏེ་སོག་ཡུལ་ནང་སྐུའི་ཉེན་བྱོལ་དུ་ཕེབས་
འབྱོར་གྱིས་སོག་པོའི་ནང་གི་གནས་ཚུལ་འགྱུར་འགྲོས་གཟིགས་ཞིབ་དང་། ལྷག་
དོན་མན་ཇུ་གོང་མ་ཡུམ་སྲས་ཀྱིས་པེ་ཅིང་དུ་གདན་ཞུ་མི་སྣ་ཆེད་གཏོང་རིམ་
འབྱོར་གྱིས་པེ་ཅིང་དུ་ཕེབས་ཏེ་མན་ཇུ་གོང་མ་ཡུམ་སྲས་དང་མཇལ་འཕྲད་ཀྱིས་
ཁམས་ཕྱོགས་སུ་རྒྱ་དམག་གིས་བཙན་འཛུལ་མཚམས་འཇོག་དང་། བོད་རྒྱ་
གཉིས་ཀྱི་མཆོད་ཡོན་གྱི་འབྲེལ་བ་གོང་མཐོར་བཏང་ནས་རང་ས་རང་སྐྱོང་དང་།
ཕྱོགས་གཉིས་ཀའི་ས་མཚམས་སྔོན་བཞིན་གནས་དགོས་སྐོར་སོགས་ཐུགས་མོལ་
རྒྱས་པར་བྱས་ཀྱང་། མན་ཇུ་སྲིད་གཞུང་ཡུན་རིང་གནས་མི་ཐུབ་པ་ཐུགས་
ལ་འཁྲུངས་ཤིང་། ལྷག་དོན་རྒྱ་ནག་མི་རིགས་ཆེན་པོའི་བསམ་བློའི་ཞེན་འཛིན་
གྱི་གནས་སྟངས་འོག་བོད་ཀྱི་ཤར་མཐའ་བཙན་འཛུལ་གྱི་གནད་དོན་དང། རྒྱ་
གར་དབྱིན་གཞུང་དོགས་འདྲོགས་དང་འབྲེལ་དཔུང་དམག་སྟོད་ཕྱོགས་ནས་བོད་
སར་བཙན་འཛུལ་བྱས་པའི་ཉེན་ཁ་ལ་བརྟེན། ༧གོང་ས་༧སྐྱབས་མགོན་མཆོག་
རང་གི་སྐྱོང་ཡུལ་ཆོས་ལྡན་གྱི་ཞིང་ཁམས་སུ་བཞུགས་མ་བཟོད་པར་ས་མཐར་
ཆིབས་བསྒྱུར་གྱིས་རེ་ཞིག་གཞན་ཡུལ་དུ་བཞུགས་དགོས་བྱུང་བ་སོགས་ཀྱིས་
176



ལོ་རྒྱུས་ཀྱི་སྐོར།
སྐུ་ངལ་བརྒྱ་ཕྲག་འཛེམས་མེད་ཉམས་སུ་བཞེས་དགོས་བྱུང་བའི་རྒྱུ་རྐྱེན་མཐར་
གཏུགས་ན། བོད་འདི་རང་བཙན་གྱི་ངོ་བོར་གནས་ཀྱང་ཕྱི་འབྲེལ་དང་དེང་
རབས་ཚན་རྩལ་སོགས་ཀྱི་ཐད་རྗེས་ལུས་ཐེབས་པའི་རྐྱེན་གྱིས་བོད་རང་བཙན་
རྒྱལ་སྤྱིའི་རང་བཞིན་ལྡན་པའི་ངོས་འཛིན་གསལ་པོར་བཟོ་མ་ཐུབ་པའི་གནད་
དོན་ལ་ཐུག་པ་ཐུགས་ལ་དགོངས་ཤིང་། པེ་ཅིང་དུ་བཞུགས་རིང་ཨ་མེ་རི་ཀའི་
གཞུང་ཚབ་དང་། དབྱིན་ཇི། ཨུ་རུ་སུ། ཉི་ཧོང་། ཧྥ་རན་སི། མཇར་མན་
བཅས་ཀྱི་གཞུང་ཚབ་སོ་སོར་སྐུ་དངོས་སུ་ཕེབས་ཏེ་རྒྱལ་ཁབ་དེ་དག་དང་འབྲེལ་
ལམ་ཆེད་བཙུགས་ཀྱིས་བོད་རང་བཙན་གྱི་གནས་བབས་གསལ་བཤད་དང་སྦྲགས།
བོད་འདི་དེང་རབས་ཚན་རྩལ་གྱི་ལམ་ནས་སྲུང་སྐྱོབ་དང་ཡར་རྒྱས་གཏོང་ཐབས་
ཕྱོགས་ལ་རོགས་རམ་བྱེད་དགོས་སྐོར་སོགས་འབོད་བསྐུལ་དངོས་ཤུགས་བརྒྱུད་
གསུམ་ནས་ཐུགས་ཁུར་རྒྱ་ཆེར་བཞེས་གནང་མཛད་པ་མ་གཏོགས། ༧གོང་
ས་༧སྐྱབས་མགོན་སྐུ་ཕྲེང་བཅུ་གསུམ་པས་བོད་རང་བཙན་མཐའ་གཅིག་ཏུ་དགོས་
པའི་དགོངས་ཚུལ་འཛིན་གནང་མེད་ཟེར་བ་དང་། དབྱིན་ཇིས་ངན་སྐུལ་བྱས་
པ་སོགས་ལས་བོད་རང་བཙན་གྱི་གླེང་གཞི་བྱུང་བར་བརྗོད་པ་ནི་གཞི་མེད་གང་
བྱུང་སྨྲས་པ་ལས་མ་འདས།
ལྷག་པར་དབྱིན་ཇིས་འབྲུག་དང་འབྲས་ལྗོངས་བརྒྱུད་ནས་བོད་ནང་འགྲོ་
ལམ་ཞིག་འཚོལ་བཞིན་པའི་གནས་ཚུལ་བྱུང་འཕྲལ། མན་ཇུས་དབྱིན་ཇིའི་
ཤུགས་རྐྱེན་བོད་ནང་ཐེབས་ན་རང་ཉིད་ཉེན་ཁའི་གནས་སུ་ལྷུང་བར་དོགས་ནས་
བོད་པའི་སྤྱི་ཚོགས་ནང་དབྱིན་ཇིས་ཆོས་ཁས་མི་ལེན་པས་དབྱིན་ཇི་དང་འབྲེལ་
177



དཔྱད་རྩོམ་ནོར་བུའི་ཕྲེང་བ།
བ་བྱས་ན་ཆོས་ལུགས་ནུབ་ངེས་སོགས་ཀྱི་ངན་བསྐུལ་བརྒྱུད་བསྒྲགས་བྱས་པའི་
རྐྱེན་གྱིས། བོད་མི་ཚོས་དབྱིན་ཇི་བསྟན་པ་སྣུབ་མཁན་གྱི་ཀླ་ཀློར་ངོས་འཛིན་
དང་སྦྲགས་དབྱིན་ཇིར་འབྲེལ་ལམ་བྱ་མི་དགོས་པ་གཙོར་འདོན་གྱིས་བོད་ནང་
ཡོང་བར་དམ་དྲག་དང་། དབྱིན་ཇིའི་ཅ་དངོས་དང་གོམས་གཤིས་གང་མཆིས་
ལ་དོགས་འདྲོགས་ཀྱིས་དབྱིན་ཇི་བོད་བསྟན་སྲིད་ཀྱི་དགྲ་བོར་འཛིན་པའི་དུས་
སྐབས་ཤིག་ལ་འཁེལ་བས་གཞི་རྩ་གང་ཡང་མེད་པ་གསལ་པོར་རྟོགས་ཐུབ།
༧གོང་ས་༧སྐྱབས་མགོན་སྐུ་ཕྲེང་བཅུ་གསུམ་པས་བོད་འདི་དེང་རབས་ཀྱི་སྤྱི་
ཚོགས་གསར་པར་ཕྱོགས་པའི་དུས་རིམ་ནང་དངོས་ཞུགས་ཀྱིས་དཀའ་རྙོག་ཅན་
གྱི་གནས་སྟངས་ཛ་དྲག་གང་མཆིས་ལ་འཇིགས་ཞུམ་མེད་པར་གདོང་ལེན་མཐའ་
གཅིག་ཏུ་གནང་ཞིང་། ལྷག་དོན་བོད་འདི་དུས་རབས་ཉི་ཤུ་པའི་སྤྱི་ཚོགས་ནང་
རང་བཙན་གྱི་ངོ་བོར་གནས་ཡོད་པ་གསལ་བཤད་མཛད་པར་མ་ཟད། རྒྱ་ནག་
མི་སེར་རྒྱལ་ཁབ་ཀྱི་སྲིད་འཛིན་ཡོན་ཤི་ཁས་ཆེ་བསྟོད་ཀྱི་མཚན་གནས་ཕུལ་པའང་
ཞལ་བཞེས་མ་གནང་བ་དང་། བོད་ལྗོངས་ཡོངས་ལ་བླང་དོར་བྱེད་སྒོ་སྦུག་
དམ་རྩ་ཚིག་ཡོངས་གྲགས་སུ་ཆུ་གླང་རྩ་ཚིག་ཅེས་པ་ཕྱི་ལོ་ ༡༩༡༣ ཟླ་བ་ ༡
ཚེས་ ༨ ཉིན་བསྩལ་པ་འདི་གཉིས་ཀྱི་བོད་རང་བཙན་གཙང་མའི་ངོ་བོ་རྒྱལ་
སྤྱིའི་རང་བཞིན་གཞུང་ཕྱོགས་ནས་དྲིལ་བསྒྲགས་གནང་བར་ངོས་འཛིན་གྱིས་
གདེང་འཇོག་ཐོབ་ཡོད། གོང་གསལ་སྦུག་དམ་རྩ་ཚིག་དོན་ཚན་བཞི་པའི་ནང་།
བོད་འདི་རྒྱལ་ཁབ་གཞན་དག་ལྟ་བུའི་སྟོབས་འབྱོར་འཕྲུལ་ཆས་དང་མི་ལྡན་རུང་།
ཆོས་མཐུན་ཞི་བདེར་གནས་པའི་རྒྱལ་ཁབ་རང་དབང་ལྡན་པ་ཞིག་ཡིན་སྟབས།
178



ལོ་རྒྱུས་ཀྱི་སྐོར།
དེང་དུས་ཞི་དྲག་གི་ལས་དོན་གང་ཅིར་དོ་དམ་ཆེ་བསྐྱེད་ཀྱིས་རང་ས་བརྟན་སྲུང་
ཐུབ་པའི་དྲག་པོའི་འདུ་འགོད་རྒྱ་ཆེ་གནང་མུས་ཡིན་ན། འཕྲལ་སྒང་དམག་
འཁྲི་དང་། ཁམས་ཕྱོགས་ལམ་འཁེལ་ཁག་ལ་དཀའ་ཚེགས་ཕྲན་བུ་ཡོང་བ་གཞིར་
བཅས་གཤིས། རྒྱ་ནག་ནས་མ་དག་བདག་བཟུང་སྔ་ཕྱིར་བྱུང་བའི་རྒྱུ་མཚན་
སྔོན་བྱུང་ལ་བསམས་གཞིག་གིས་ཚང་མས་མ་བསྐུལ་དང་བླངས་ཐོག་རང་ས་
རང་སྐྱོང་དང་། རང་སྡེ་རང་སྲུང་བྱེད་རྒྱུའི་ཐབས་ཚུལ་ལ་ཚང་མས་ལྷག་བསམ་
འཁུར་ལེན་ཆེ་བསྐྱེད་དགོས་རྒྱུ་ཞེས་སོགས་ཀྱིས་སྐབས་དེའི་བོད་རང་དབང་
རང་བཙན་གྱི་གནས་སྟངས་གསལ་སྟོན་དང་། མ་འོངས་སྔོན་གཟིགས་ཀྱིས་
ཞལ་གདམས་ནན་ཏན་མཛད། །
དབྱིན་དམག་བོད་ནང་བཙན་འཛུལ་ཐེངས་གཉིས་བྱེད་སྐབས་དབྱིན་ཇིའི་
སྟོབས་ཤུགས་ཁོངས་སུ་འདུ་བའི་ཆེད་ཁོ་ན་ཡོང་བ་མིན། གཙོ་བོ་དེ་དུས་ཉི་
ཧོང་མི་རིགས་ཀ་བ་ཀུ་ཅི་ཞེས་པ་ཞིག་སེ་ར་དགོན་པའི་ནང་སློབ་སྦྱོང་ཚུལ་གྱི་
གསང་བའི་སོ་མྱུལ་བྱས་ཏེ། དབྱིན་གཞུང་ལ་ཨུ་རུ་སུས་བོད་ནང་དྲག་པོའི་
རོགས་རམ་གོ་མཚོན་མེ་མདའ་དང་མདེའུ་ཆུང་ཚགས་མང་པོ་འབྱོར་བཞིན་
པར་མ་ཟད། གདན་ས་གསུམ་ནང་སོག་པོའི་གྲྭ་པ་ཉིས་བརྒྱ་ལྷག་ཡོད་པའི་གནས་
ཚུལ་དངོས་དོན་དང་མི་མཐུན་པའི་འཁྱོག་བཤད་ལ་དབྱིན་གཞུང་ཡིད་ཆེས་ཀྱིས།
བོད་དང་ཨུ་རུ་སུའི་འབྲེལ་ལམ་དང་། ཨུ་རུ་སུའི་སྟོབས་ཤུགས་བོད་སར་སླེབ་
བཞིན་པ་འགོག་ཐབས་ཁོ་ན་ལས་རང་གི་མངའ་ཁོངས་སུ་འདུ་འདོད་མེད། དབྱིན་
གཞུང་གིས་བོད་འདི་གཞན་དང་འབྲེལ་མེད་ཁེར་རྐྱང་དུ་འཇོག་པའི་དམིགས་
179



དཔྱད་རྩོམ་ནོར་བུའི་ཕྲེང་བ།
འདུན་གཙོ་བོ་ས་གཤིས་ཕུན་སུམ་ཚོགས་པའི་རྒྱ་གར་ནི། དབྱིན་ཇིའི་རྒྱལ་མོའི་
ཞྭ་མོའི་ཏོག་གི་ནོར་བུ་རྩ་ཆེ་ཤོས་སུ་བརྩི་བའི་འབྲུ་རིགས་ཐོན་ཁུངས་ཕྱུག་ཤོས་
དེར་མཐོང་ཆེན་དང་གཅེས་སྐྱོང་ཆེད་བོད་འདི་རྒྱ་གར་མཐའ་མཚམས་ཁག་ལ་
འཇིགས་སྣང་མི་ཡོང་བའི་བར་གནས་ལྕགས་རི་ལྟ་བུར་ངོས་འཛིན་གསལ་པོར་
ཐོབ་ཡོད། གལ་སྲིད་བོད་བཙན་བཟུང་བྱས་པའི་དབང་དུ་བཏང་ཡང་ཨུ་རུ་སུ་
དང་རྒྱ་ནག་གཉིས་ཀྱིས་རང་ཉིད་ཀྱི་མཐའ་མཚམས་བདེ་འཇགས་དང་བརྟན་
ལྷིང་ཆེད་དམག་འཁྲུག་སློང་ངེས་པས། སྐབས་དེར་དབྱིན་ཇིས་རྒྱ་གར་དབང་
བསྒྱུར་གྱི་བརྟན་གནས་ལ་ཉེན་ཁ་ཆེ་རུ་འགྲོ་བ་མཐོང་བཞིན་དུ་འདོད་རྔམ་ཅན་
གྱི་སྲིད་བྱུས་རང་སྣང་གང་དྲན་བཞིན་ལག་བསྟར་བྱེད་ག་ལ་ཕོད། །
སིམ་ལའི་ཆིངས་ཡིག་གི་འབྱུང་རྐྱེན་དངོས་ནི་དུས་རབས་བཅུ་དགུ་པའི་
དུས་མཇུག་དང་དུས་རབས་ཉི་ཤུ་པའི་དུས་མགོར་བོད་འདི་འདོད་པ་མེད་ཀྱང་
ཡོ་རོབ་དང་ཨེ་ཤེ་ཡའི་རྒྱལ་ཁབ་གསུམ་གྱིས་སོ་སོའི་མཐའ་མཚམས་བདེ་
འཇགས་ལ་འཇིགས་སྣང་དང་། ཕན་ཚུན་བར་གཞི་མེད་དོགས་འདྲོགས་སོགས་
ཀྱི་གནས་སྟངས་འོག་བོད་འདི་སྟོབས་ཆེན་རྒྱལ་ཁབ་གསུམ་གྱི་བར་འཕྲོག་རེས་
བྱེད་ཡུལ་དུ་གྱུར་པའི་གོ་སྐབས་དམ་འཛིན་གྱིས། རྒྱ་ཕྱོགས་ནས་རྒྱ་བོད་མཆོད་
ཡོན་གྱི་འབྲེལ་ལམ་བེད་སྤྱད་དེ་བོད་ཀྱི་སྲིད་དབང་འཕྲོག་རེས་ལ་རྔམ་པའི་སྲིད་
བྱུས་ལག་བསྟར་དངོས་སུ་བྱས་ཏེ། མན་ཇུ་སྲིད་གཞུང་གིས་ཀྲའོ་ཨེར་གླེང་
བོད་སྡོད་ཨམ་བན་དང་། ཟི་ཁྲོན་དང་ཡུ་ནན་གྱི་མཐའ་སྲུང་བློན་ཆེན་གཅིག་
ལྕོགས་སུ་བསྐོ་བཞག་ཆེད་བཏང་བྱས་ནས་ཁམས་ཕྱོགས་སུ་དགོན་སྡེ་མང་པོ་
180



ལོ་རྒྱུས་ཀྱི་སྐོར།
གཏོར་བཤིག་དང་། མི་མང་ལ་བསམ་ཡུལ་ལས་འདས་པའི་དམར་གསོད་དང་
འཕྲོག་བཅོམ་བཙན་གཡེམ་བྱས་པ་སོགས་ཀྱིས་ཀྲའོ་ཨེར་གླེང་མི་གསོད་ལག་
དམར་ཆེན་པོ་ཞེས་ཡོངས་གྲགས་སུ་གྱུར། དེ་དུས་ཟི་ཁྲོན་གྱི་དམག་མི་ཉིས་
སྟོང་ལྷག་ཐད་ཀར་རྒྱལ་ས་ལྷ་སའི་ནང་བཙན་འཛུལ་གྱིས་བོད་མི་སྐྱ་སེར་མང་
པོ་དམར་གསོད་དང་རྒྱུ་དངོས་གང་འདོད་ལྟར་འཕྲོག་བཅོམ་བྱས་པ་སོགས་བཙན་
གནོན་གྱི་བྱ་སྤྱོད་བསམ་ཡུལ་ལས་འདས་པ་རྣམས་མཐར་སྐྲོད་གཏོང་ཕྱིར་བོད་
གཞུང་མང་མ་གྲོས་བསམ་པ་གཅིག་མཐུན་གྱིས་ངོ་རྒོལ་བྱེད་བཞིན་པའི་སྐབས་
དེར། ལས་ངན་འབྲས་བུ་དུས་སུ་སྨིན་ནས་མན་ཇུའི་སྲིད་གཞུང་གི་གོང་བློན་
བར་སྲིད་དབང་འཐབ་རྩོད་བྱུང་བའི་ཉེར་ལེན་གྱིས་མན་ཇུའི་སྲིད་གཞུང་རྩ་འཐོར་
དུ་སོང་ཞིང་། རྒྱ་ནག་མི་སེར་རྒྱལ་ཁབ་གསར་བཙུགས་དང་བསྟུན་ལྷ་སའི་
ནང་གི་རྒྱ་དམག་རྣམས་ཚོ་ཁག་འགོས་ཏེ་རིམ་བཞིན་རྒྱ་གར་བརྒྱུད་ཕྱིར་ཕུད་
བཏང་བ་དང་། ཁམས་ཕྱོགས་སུ་རྒྱ་དམག་གིས་བོད་ས་བཙན་བཟུང་བྱས་པ་
རྣམས་ཕྱིར་ལེན་ཕྱིར་དམག་འཁྲུག་ཡང་ཡང་བྱས་པས་བོད་དམག་ལ་རྒྱལ་ཁ་
དང་སྟོབས་ཤུགས་ཉིན་རེ་བཞིན་རྒྱས་སྟབས། རྒྱ་ཕྱོགས་ནས་ཞི་མོལ་མི་གནང་
ཐབས་མེད་ཆགས་པ་སོགས་ཀྱིས་སིམ་ལའི་ཆིངས་ཡིག་འཇོག་དགོས་བྱུང་བ་
སྐབས་དེའི་མི་སྣས་བྲིས་པའི་ལོ་རྒྱུས་དངོས་དང་གཞུང་གི་བསྒྲགས་གཏམ་སོགས་
ལས་རྟོགས་ངེས། །
གཉིས་པ། སིམ་ལའི་ཆིངས་ཡིག་འཇོག་སྟངས་ཀྱི་རིམ་པ།
སྤྱིར་ཆིངས་ཡིག་ནི་རྒྱལ་ཁབ་དང་རྒྱལ་ཁབ་བར་རང་དབང་ལྡན་པའི་ཐོག་
181



དཔྱད་རྩོམ་ནོར་བུའི་ཕྲེང་བ།
ནས་ཆབ་སྲིད་དང་དཔལ་འབྱོར་རིག་གནས་སོགས་ཀྱི་ཐད་ཕྱོགས་གཉིས་ཀས་
གྲོས་མོལ་བྱས་པའི་དོན་གནད་གང་ཡོད་མདོ་དྲིལ་བའི་སྡོམ་ཚིག་ནང་འོས་འགན་
དང་དབང་ཆ་གཏན་འབེབས་བྱས་པ་ཕྱོགས་གཉིས་ཀས་བརྩི་སྲུང་བྱེད་དགོས་
པ་ཞིག་ལ་གོ་ཞིང་། རང་དབང་ལྡན་པའི་རྒྱལ་ཁབ་ཅིག་ཡིན་ཕྱིན་ཕྱིའི་རྒྱལ་
ཁབ་སུ་འདྲ་ཞིག་ལའང་ཐད་ཀར་ཆིངས་ཡིག་བཞག་ཆོག་པ་ཡུལ་ལུང་དེའི་རང་
དབང་ལྡན་པའི་ཁྱད་ཆོས་ཤིག་ལ་ངོས་འཛིན་གནང་སྲོལ་མཆིས་པ་བཞིན། བོད་
མིས་གོང་གསལ་ཁྱད་ཆོས་དེ་དག་ཚང་བའི་སྒོ་ནས་ཁྱིམ་མཚེས་རྒྱལ་ཁབ་རྣམས་
དང་ཆིངས་ཡིག་རིམ་བཞིན་མང་པོ་བཞག་པ་ལས་སིམ་ལའི་ཆིངས་ཡིག་ནི། ཕྱི་
ལོ་ ༡༩༡༣ ལོར་བོད་ཀྱི་ཤར་ཕྱོགས་སུ་བོད་རྒྱ་གཉིས་དམག་འཁྲུག་གི་ཉེན་
འགན་ཉིན་རེ་བཞིན་ཛ་དྲག་ཏུ་ཆགས་པ་དང་། བོད་དམག་ལ་ཕྱོགས་གང་ཐད་
ནས་རྒྱལ་ཁ་དང་ཡར་རྒྱས་ཀྱི་རྣམ་པ་འཐོན་བཞིན་པའི་གནས་སྟངས་དང་། ཡང་
སྒོས་རྒྱ་ནག་མི་སེར་རྒྱལ་ཁབ་ཀྱི་ནང་ཁུལ་མཐུན་ལམ་དང་བརྟན་བརླིང་མེད་
པ་སོགས་ཀྱིས་ཕྱོགས་ཡོངས་ནས་རྒྱ་ནག་ལ་ཆེ་མཐོང་དང་བརྩི་བཀུར་ཐོབ་ཐབས་
བྲལ་བའི་གནས་སྟངས་འོག་ཐོག་མར་རྒྱ་ཕྱོགས་ནས་གྲོས་མོལ་གྱི་སྣེ་སློང་ཡང་།
བོད་ཕྱོགས་ནས་དབྱིན་གཞུང་བར་བཞུགས་མེད་པར་ཁ་ཏན་ཚིག་ལ་མི་གནས་
པའི་རྒྱ་ནག་སྲིད་གཞུང་དང་ཐད་ཀར་གྲོས་མོལ་བྱེད་འདོད་བྲལ་བའི་གནད་དོན་
གསལ་བཤད་དང་སྦྲགས་དབྱིན་ཇིའི་གཞུང་ལ་བར་དཔང་བྱ་དགོས་པའི་འབོད་
སྐུལ་ཡང་བྱས། ྋགོང་ས་༧སྐྱབས་མགོན་སྐུ་ཕྲེང་བཅུ་གསུམ་པས་མ་འོངས་
སྔོན་གཟིགས་ཀྱིས་ཞི་དྲག་ཐབས་ཤེས་གཉིས་ལྡན་གྱི་དགོངས་པ་རྒྱ་ཆེར་བཞེས་
182



ལོ་རྒྱུས་ཀྱི་སྐོར།
ཏེ༑ ཕྱོགས་གཅིག་ནས་མདོ་སྟོད་ཕྱོགས་སུ་རྒྱ་དམག་གང་མཆིས་ཕྱིར་ཕུད་
གཏོང་བར་ཆེད་དམིགས་བཀའ་བློན་བླ་མ་བྱམས་པ་བསྟན་དར་མདོ་སྨད་ཞི་དྲག་
སྤྱི་འདོམས་པར་བསྐོ་བཞག་ཐོག གཞུང་ནས་ཡུལ་དམག་ལ་གོ་མཚོན་བགོ་
འགྲེམས་དང་གཞུང་དམག་འཕར་སྣོན་བྱས་ཏེ་གཞུང་མང་མཉམ་འབྲེལ་གྱིས་
རྒྱ་དམག་མཐར་སྐྲོད་ཀྱི་ལས་རིམ་ཞིག་འགྲོ་བཞིན་པ་དང་། ཕྱོགས་གཅིག་ནས་
ཞི་བའི་གྲོས་མོལ་བརྒྱུད་བོད་རྒྱ་གཉིས་ཀྱི་དམག་འཁྲུག་མཚམས་འཇོག་ཡོང་
སླད་དྲང་བདེན་དང་དངོས་ཡོད་ཀྱི་ལམ་ནས་ས་མཚམས་དབྱེ་འབྱེད་གསལ་པོར་
ཡོང་ཐབས་སུ་དབྱིན་གཞུང་དབར་ཞུགས་ཡོང་བའི་ཐུགས་རེ་གནང་ཡང་། རྒྱ་
ནག་ཕྱོགས་ནས་བོད་རྒྱ་གཉིས་ཐད་ཀར་ཞི་མོལ་གནང་འདོད་ཡོད་པ་མ་གཏོགས།
དབྱིན་གཞུང་བར་ཞུགས་དང་། ལྷག་དོན་དབྱིན་བོད་རྒྱ་གསུམ་གྱི་སྐུ་ཚབ་རྣམ་
པ་དབང་ཚད་འདྲ་མཉམ་ཐོག་ནས་གྲོས་མོལ་བྱེད་འདོད་མེད་པའི་རྣམ་འགྱུར་
དྲག་པོ་བསྟན་ཀྱང་། ཁམས་ཕྱོགས་སུ་བོད་དམག་དྲག་ཤུགས་ཉིན་རེ་བཞིན་
ཛ་དྲག་ཇེ་ཆེར་འགྲོ་བ་དང་། བོད་རྒྱ་གཉིས་ཐད་ཀར་གྲོས་མོལ་གནང་ཡུལ་
མེད་པར་མ་ཟད། བོད་རྒྱ་གཉིས་ཀྱི་སྐུ་ཚབ་འདྲ་མཉམ་མ་བྱུང་ཕྱིན་བོད་པའི་
སྐུ་ཚབ་ཞུགས་རྒྱུ་ཁས་ལེན་མ་གནང་བས་མཐར་རྒྱ་ནག་གཞུང་གིས་དབྱིན་གཞུང་
བར་ཞུགས་དང་། ཕྱོགས་གསུམ་གྱི་སྐུ་ཚབ་དབང་ཚད་འདྲ་མཉམ་ཐོག་ནས་
ཚོགས་ཞུགས་བྱ་རྒྱུ་མོས་མཐུན་བྱས་པ་ལ་བརྟེན་ནས་རྒྱལ་ཁབ་གསུམ་གྱི་ལྷན་
ཚོགས་དེ་ཕྱི་ལོ་ ༡༩༡༣ ལོའི་ཟླ་བ་བཅུ་པའི་ཚེས ༡༣ ཉིན། རྒྱ་གར་གྱི་
བྱང་ངོས་གནས་པའི་དབྱིན་ཇིའི་དབྱར་དུས་ཀྱི་རྒྱལ་ས་སིམ་ལར་འཚོགས་གཏན་
183



དཔྱད་རྩོམ་ནོར་བུའི་ཕྲེང་བ།
འཁེལ་བ་ཞིག་ལས། དབྱིན་ཇིས་བཙན་བཀའ་དང་ངན་བསྐུལ་བྱས་པ་སོགས་
ལས་གྲུབ་པ་ཞིག་མིན་པ་གསལ་པོར་མཐོང་ཡང་། <<ལོ་རྒྱུས་གཡུ་ཕྲེང་>>དུ།
གྲོས་ཚོགས་དེ་ནི་དབྱིན་ཇི་བཙན་རྒྱལ་རིང་ལུགས་པས་མངོན་སུམ་འཛེམས་
མེད་ཀྱིས་ཀྲུང་གོའི་ནང་སྲིད་ལ་ཐེ་བྱུས་བྱས་ཏེ་བོད་འདི་མེས་རྒྱལ་གྱི་མངའ་
ཁོངས་ནས་ཁ་བྲལ་གཏོང་བའི་ལྐོག་གཡོའི་ངན་བྱུས་ཤིག་ཡིན། ཞེས་བཤད་
མོད། འོན་ཀྱང་མངོན་སུམ་འཛེམས་མེད་ཀྱིས་བོད་རྒྱ་མཆོད་ཡོན་གྱི་འབྲེལ་
བ་ལོག་འབྲེལ་བྱས་པ་དང་། ལྷག་པར་རྒྱ་ནག་མི་སེར་རྒྱལ་ཁབ་དང་བོད་གཞུང་
གཉིས་བར་ཆོས་སྲིད་གཉིས་ཀའི་ཐད་ནས་འབྲེལ་མེད་སོ་སོར་གནས་པར་མ་
ཟད། བོད་པས་རྒྱ་ནག་མི་སེར་རྒྱལ་ཁབ་ཀྱི་སྲིད་གཞུང་དེ་ཤར་ཕྱོགས་ཀྱི་དགྲ་
བོར་བརྩི་བ་གཉིས་ལ་མངའ་ཁོངས་དང་ཁ་བྲལ་ཞེས་པའི་ཐ་སྙད་ཇི་ལྟར་ཐོབ།
སྤྱིར་ཁ་བྲལ་གཞི་དང་བྲལ་ཆོས་གཉིས་ལ་གང་ས་གང་གི་སྒོ་ནས་ཕྱོགས་མཚུངས་
ཤིག་དགོས་ཀྱང་། བོད་རྒྱ་གཉིས་ཀྱི་བར་ཡུལ་གྱི་ཆགས་དབྱིབས་དང་མི་རིགས་
འབྱུང་ཁུངས། རྒྱལ་རབས་ལོ་རྒྱུས་དང་རིག་གནས་གོམས་གཤིས་སོགས་ཕྱོགས་
གང་ཐད་ནས་དེ་འདྲའི་གནད་དོན་གང་ཡང་མེད་པར་གང་བྱུང་ཧམ་བཤད་བྱེད་
པ་དེ་ནི། བཙན་རྒྱལ་རིང་ལུགས་དང་རྒྱ་བསྐྱེད་རིང་ལུགས་ཀྱིས་བོད་ཀྱི་སྲིད་
དབང་འཕྲོག་འདོད་པའི་ལྐོག་གཡོའི་ངན་བྱུས་དངོས་ཡོད་རང་ལས་མ་མཐོང་།
དབྱིན་ཇིས་བོད་ལ་གསལ་ཁ་མེད་པའི་སྲིད་བྱུས་ཤིག་བཟུང་ནས་རང་ཉིད་ལ་
ཁེ་བཟང་གང་མཆིས་འཚོལ་ཐབས་བྱས་ཀྱང་། དེ་ལས་ལྡོག་སྟེ་ནུས་ཤུགས་
ལྡན་ཞིང་དམིགས་གསལ་གལ་གནད་བརྩིས་པའི་བར་གནས་བོད་གཞུང་མེད་པར་
184



་ ལོ་རྒྱུས་ཀྱི་སྐོར།
ཆགས་པའི་ཚབ་ཏུ་རྒྱ་ནག་གི་འཛིན་སྐྱོང་ནུས་ཤུགས་ཐེབས་ན། གཙོ་བོ་རྒྱ་གར་
གྱི་ས་མཚམས་བདེ་འཇགས་དང་། ཁོང་ཚོར་དམིགས་གསལ་ཁེ་ཕན་དང་འབྲེལ་
བ་དམ་བཟུང་བྱས་པའི་རྒྱ་ནག་དང་། འབྲུག འབྲས་ལྗོངས། བལ་ཡུལ་བཅས་
ཀྱི་འབྲེལ་ལམ་ལ་དོ་ཕོག་དང་རྙོག་འཛིངས་ཆེས་ཆེར་འགྲོ་ཉེན་མཆིས་པར་བརྟེན་
གྲོས་མོལ་ལ་མཐུན་རྐྱེན་དང་རོགས་རམ་བྱས་པའང་དོན་ལ་གནས། རྒྱལ་ཁབ་
གསུམ་གྱི་ལྷན་ཚོགས་དེར་བོད་གཞུང་གི་སྐུ་ཚབ་བཤད་སྒྲ་དཔལ་འབྱོར་རྡོ་རྗེ་
དང་། ལས་རོགས་ཐའི་ཇི་ཁྲི་སྨོན་ནོར་བུ་དབང་རྒྱལ། སྣེ་མགྲོན་མཁན་ཆུང་
བསྟན་པ་དར་རྒྱས། རིས་བཞི་རྟ་མདོ་བ། རིམ་ལྔ་ཁྱུང་རམ་གཞོན་པ། ཤོད་
མགྲོན་ཐུབ་བསྟན་ངག་དབང་། སེར་འབྲས་དགའ་གསུམ་གྱི་འཐུས་མི། རྒྱ་
ནག་མི་སེར་རྒྱལ་ཁབ་ཀྱི་སྐུ་ཚབ་བོད་སྡོད་སོན་ཧྥུན་དང་། ཤོན་ཧྥུ་ཧེ་གཞོན་
པ་ཝང་ཧད་ཡིན། དབྱིན་གཞུང་གི་སྐུ་ཚབ་ཕྱི་འབྲེལ་བློན་ཆེན་མེག་མ་ཧོན་དང་།
ཅལ་སེ་སྦེལ། ཨ་ཅ་སྦལ་རོ་སེ་སོགས་མཉམ་ཞུགས་ཀྱིས་ཐོག་མར་ཕན་ཚུན་
རྒྱལ་ཁབ་སོ་སོའི་དཔང་ཡིག་ལ་ཞིབ་བཤེར་གྱིས་དབང་ཚད་ཆ་ཚང་ལྡན་པའི་
སྐུ་ཚབ་ཡིན་པ་ཕྱོགས་གསུམ་གས་གཞུང་འབྲེལ་གྱིས་ངོས་འཛིན་གསལ་པོ་ཡོད་
པའི་ཐོག་ནས་ཐུན་མོང་གིས་མེག་མ་ཧོན་ཚོགས་འདུའི་གཙོ་སྐྱོང་པར་བསྐོས་
ཀྱང་། <<ལོ་རྒྱུས་གཡུ་ཕྲེང»དུ། ཐེངས་དེའི་གྲོས་ཚོགས་ནི་མེག་མ་ཧོན་
གྱིས་ཡོངས་སུ་ཁ་ལོ་བསྒྱུར། ཞེས་ཕྱི་འབྲེལ་བློན་ཆེན་མེག་མ་ཧོན་ཚོགས་འདུའི་
གཙོ་འཛིན་དུ་འོས་འདེམས་བྱས་པར་མི་འདོད་པའི་རྣམ་འགྱུར་བསྟན་ཀྱང་།
<བོད་ཀྱི་གནས་བབས་>>སུ། སར་ཧན་རི་མེག་མ་ཧོན་ཚོགས་འདུའི་གཙོ་
185



དཔྱད་རྩོམ་ནོར་བུའི་ཕྲེང་བ།
འཛིན་དུ་འོས་འདེམས་བྱས་པ་དེ་ནི་བོད་དང་རྒྱ་ནག་བར་དམག་འཁྲུག་བྱེད་བཞིན་
པར་དབྱིན་ཇིས་བར་འདུམ་བྱ་འདུན་ཡོད་པར་བརྟེན་རྒྱུ་མཚན་ལྡན་པའི་གོམ་
འགྲོས་ཤིག་རེད། ཅེས་པ་དོན་ལ་གནས་པ་མ་གཏོགས་དབྱིན་ཇིས་བཙན་ཤུགས་
ཀྱིས་རང་སྣང་གང་དྲན་ཁ་ལོ་བསྒྱུར་པ་ཞིག་མིན། སིམ་ལར་རྒྱལ་ཁབ་གསུམ་
ལྷན་ཚོགས་ཀྱིས་གྲོས་མོལ་མགོ་ཚུགས་མ་ཐག་ཏུ་བློན་ཆེན་བཤད་སྒྲས་བོད་གཞུང་
གི་དགོངས་ཚུལ་བཤད་པ་དང་འབྲེལ་ཚིག་ཐོ་དོན་ཚན་འགའ་ཤས་བཏོན་པ།
<<ལོ་རྒྱུས་གཡུ་ཕྲེང»དུ། དོན་ཚན་དང་པོ། ཕྱིན་ཆད་རྒྱ་བོད་ཕར་ཚུར་
དབང་བྱུས་ལ་ཐེ་བྱུས་མི་བྱེད་པར་མ་ཟད། བོད་འདི་རྒྱལ་ཁབ་རང་བཙན་ཡིན་
པར་ཐག་བཅད། ༧སྐྱབས་མགོན་ཏཱ་ལའི་བླ་མ་རིན་པོ་ཆེ་བོད་ཀྱི་ཆོས་སྲིད་ཡོངས་
རྫོགས་ཀྱི་བདག་པོ་ཡིན་པར་ཐག་བཅད། ཀྲུང་ཞུའི་ཁྲི་བཞུགས་སོ་གཉིས་པ་
ཕྱི་ལུགས་འདས་ལོ་ ༡༩༠༦ ཟླ་བཞི་པའི་ཚེས་བདུན་ལ་པེ་ཅིང་དུ་རྒྱ་ཕྱི་གཉིས་
ཆིངས་ཡིག་རྟགས་འཇོག་སྐབས་བོད་ཀྱི་སྐུ་ཚབ་དང་། ཐམ་ཁ་ཕབ་རིགས་མེད་
གཤིས་བརྩི་འཇོག་བྱེད་མི་ཐུབ་པར་བརྟེན་རྒྱལ་ཁབ་གསུམ་ག་ནས་ཆ་འཇོག་མེད་
པ་བྱེད་རྒྱུ། དོན་ཚན་གཉིས་པ། རྒྱ་བོད་ས་མཚམས་ཐད་བྱང་ཤར་ཟི་ལང་
རྨེ་རུ་སྒང་གི་རྡོ་བཙུག་དང་། ཤར་རྨ་ཆེན་སྤོམ་རའི་གངས་ཆུ་བརྒྱུད་ཕུགས་
པ་དང་པོ། ཤར་ལྷོའི་མཚམས་བྱན་དྲངས་ཟེར་བའི་ཡུལ་དུ་མཆོད་རྟེན་དཀར་
པོ་ཞེས་པ་བཅས་ཡིན་ངེས་ཡོངས་གྲགས་བཞིན་ད་ལམ་དབྱེ་འབྱེད་བགྱིས་པར་
བོད་ཀྱི་ས་ཁོངས་ཞིབ་ཆ་བྱང་ཕྱོགས་ཀུན་ལུང་རི་རྩེ། ཨལ་རྟེན་ཏའི་རི་རྩེ།
འཚལ་འདམ་རི་བརྒྱུད་ནས་རོ་ནི་ལི་རྩེ་། སྦ་ཁང་སྤོ་ཐོའི་རི་རྩེ་ནས་མཚོ་སྔོན་
186



-
-
-
ལོ་རྒྱུས་ཀྱི་སྐོར།
པོའི་བྱང་བརྒྱུད་སྦྲ་ནག་ཁག་གསུམ་ཚུར་ཚུད་པའི་ཞིང་ཆེན་ཀན་ཞུའི་ས་མཚམས་
བརྒྱུད། དེ་ནས་ལྷོ་ཕྱོགས་ཕྱིན་ཏེ་ཤར་ལྷོའི་སར་འགོ་ལོག ཧོར་ཁོག ཉག་
རོང་། རྒྱལ་རོང་རྒྱལ་ཁག་བཅོ་བརྒྱད། ལྕག་ལ། དར་མདོ་ཚུར་ཚུད་དེ་
ནས་ལྷོར་ཕྱིན་གྱི་ཟི་ཁྲོན་དང་ཡུན་ནན་ས་མཚམས་བར། དེ་ནས་བོད་ཀྱི་ས་
མཚམས་བརྒྱུད་ནུབ་རི་དམར་ཚུན་བཅས་ཞིབ་པ་བར་སྐབས་བོད་ཀྱི་ས་ཆ་རྒྱ་
ཕྱོགས་ནས་རིམ་ཟོས་ལ་ཟི་རྐང་ཞེས་མིང་གསར་བཏགས་ཡོད་འདུག་པ་དེའི་
ཁོངས་འཁོད་ཀྱི་ས་དང་། མི་རིགས་རྣམས་ཀྱང་བོད་མི་ཡིན་གཤིས་ཕྱིན་ཆད་
བོད་གཞུང་དུ་བདག་པ་དང་། ལོ་ཇི་སོང་གི་ཁྲལ་དངུལ་རྣམས་ཕྱིར་སློག་བྱེད་
རྒྱུ་བྱས། དོན་ཚན་གསུམ་པ། དབྱིན་བོད་ཚོང་གི་འགྲོ་ལུགས་སྐོར་འདས་
ལོ་ ༡༨༩༣ ཟླ་དང་པོའི་ཚེས་ཉེར་ལྔ་དང་འདས་ལོ་ ༡༩༠༨ ཟླ་བཞི་པའི་
ཚེས་ཉེར་བདུན་ལ་བཞག་པའི་ཆིངས་གསལ་རྣམས་དབྱིན་གཞུང་དང་། བོད་
གཞུང་བཀའ་མོལ་གྱིས་ཕན་ཚུན་གཉིས་དགེའི་བསྐྱར་བཅོས་བྱེད་རྒྱུར་རྒྱ་ཕྱོགས་
ལ་ཐེ་ཚོམ་མེད། དོན་ཚན་བཞི་པ། བོད་དུ་རྒྱ་དཔོན་དམག་སྡོད་རྒྱུ་སྔར་ཕན་
འཁོན་འགྲས་ཆེན་པོ་ཞུགས་པའི་མི་རིགས་ཡུལ་གཅིག་ཏུ་མཉམ་ཚོགས་བྱེད་
རྒྱུ་སླར་ཡང་རྩོད་འཁྲུག་གི་རྒྱུ་མ་ཟད། རྒྱ་གཞུང་ལའང་ཕོག་འགྲོ་ལས། བོད་
ནས་ཡོང་འབབ་མེད་ཅིང་། བོད་གཞུང་མི་སེར་དང་བཅས་པར་འགྲོ་དོན་བརྡབ་
གསིག་ལ་རྟེན་འཕྲལ་ཕུགས་ཕན་ཚུན་བདེ་འཇགས་ཡུན་གནས་ཆེད་བོད་ཀྱི་ས་
ཁོངས་ལ་རྒྱ་མི་ཨམ་བན་དང་། དཔོན་རིགས། དམག་མི། མི་སེར་བཅས་
འགྲོ་སྡོད་མི་ཆོག རྒྱ་མི་ཚོང་པ་བོད་གཞུང་གི་བཀའ་འབྲེལ་དཔོན་རིགས་ཀྱི་
187



དཔྱད་རྩོམ་ནོར་བུའི་ཕྲེང་བ།
ལག་འཁྱེར་མེད་པར་བོད་བསྐྱོད་མི་ཆོག དོན་ཚན་ལྔ་པ། སོག་ཡུལ་དུའང་
༧སྐྱབས་མགོན་ཏཱ་ལའི་བླ་མ་སྐུ་ཕྲེང་གསུམ་པ་བསོད་ནམས་རྒྱ་མཚོ་ཕེབས་ཏེ་
ནང་བསྟན་ཁྱབ་སྤེལ་བླ་སློབ་ལར་རྒྱ་གཅིག ཁལ་ཁ་རྗེ་བཙུན་དམ་པའི་སྐུ་སྐྱེ་
ངོས་འཛིན་དང་ཞབས་ཞུ་བླ་མ་དཔོན་རིགས་གཏོང་རྒྱུ། ཆོ་ལོ། བཀའ་ཤོག་
སོགས་སྩལ་མུས་མ་ཟད། རྒྱ་སོག་ཡུལ་གྲུ་ནས་གདན་ས་ཁག་ལ་གྲྭ་རྒྱུན་དང་
དགེ་རྒྱུན་འབུལ་དངོས་ཁྱོན་ཆེ་ཡོང་མུས་གོང་གསལ་གྱི་ནང་པའི་ཆོས་བྱེད་བླ་
མ་གྲྭ་རིགས་ནང་ཏཱ་ལའི་བླ་མ་རིན་པོ་ཆེའི་ཆོས་ཁྲིམས་འཁུར་ཤེས་སོགས་ལམ་
ལུགས་བཞིན་གནས་རྒྱུ། དོན་ཚན་དྲུག་པ། རྒྱ་དཔོན་དང་། མི་སེར་བཅས་
ནས་དབང་ཤེད་ཀྱིས་བོད་གཞུང་སྐུ་ཆས་དངུལ་དངོས་འཕྲོག་འཁྱེར། ཉག་
རོང་སོགས་རྫོང་གཞིས་འཕྲོག་ཉར་དངོས་པོ་ཁྲལ་འབབ། སྡེ་དགེ་གཞུང་ཞབས་
མི་སེར་དང་། ལ་དྭགས་ཁ་བལ་བཅས་ཀྱི་མི་བསད་རྒྱུ་དངོས་འཕྲོག་འཁྱེར་
སྟོར་རླག ཁང་མེར་བསྲེགས་བཤིག་སྟོར་བཅས་རང་བཞིན་གྱོང་འཁུར་ཐུབ་
མིན་ལ་སྐྱིན་ཚབ་འཕྲལ་སྤྲོད་བྱེད་རྒྱུ་བཅས་ཀྱི་ཚིག་དོན་ཡོད་པ་ཞུ་རྒྱུ། བོད་
གཞུང་སྐུ་ཚབ་སྲིད་བློན་བཤད་སྒྲས། ཆུ་གླང་ཟླ་བརྒྱད་པའི་ཚེས་བཅུ་གཅིག་
ལ་ཞེས་འཁོད། རྒྱ་ནག་གིས་ལྡོག་ཕྱོགས་ནས་དགག་ལན་དང་འབྲེལ་དགོས་
འདུན་དོན་ཚན་འགའ་ཤས་བཏོན་ཚུལ། «ལོ་རྒྱུས་གཡུ་ཕྲེང་>>དུ། གཅིག་
ལ༑ ངོས་བཤམ་གསལ་མིང་རྟགས་འཁོད་པ་རྣམས་ནས་ཐུགས་བློ་མཐུན་པའི་
སྒོ་ནས་བོད་ལྗོངས་འདི་བཞིན་རྒྱ་ནག་མི་སེར་རྒྱལ་ཁབ་ཀྱི་ས་ཆའི་ནང་དུ་གནས་
ངེས་ཡིན་པ་ཆ་འཇོག་བྱ་རྒྱུ་དང་། བོད་གཞུང་དང་དབྱིན་གཞུང་གཉིས་ཀའི་
188



ལོ་རྒྱུས་ཀྱི་སྐོར།
ཐད་ནས་འདི་ལ་དཀྲོག་རྐྱེན་སོགས་མི་བྱེད་པར་སྔར་རྒྱ་ནག་གིས་བོད་ཁམས་
ལ་དབང་བསྒྱུར་གང་ཡོད་ལ་བོད་ཕྱོགས་ནས་ཀྱང་སྔར་ལམ་བཞིན་བརྩི་གནས་
དགོས་རྒྱུ་དང་། དེ་དག་ལ་དབྱིན་གཞུང་ནས་ཀྱང་ཆ་འཇོག་མཛད་རྒྱུ། རྒྱ་
ནག་མི་སེར་གཞུང་ནས་ཀྱང་བོད་ཡུལ་དེ་བཞིན་རྒྱའི་ཞིང་ཆེན་དུ་བསྒྱུར་བཀོད་
མི་བྱེད་པ་ཁས་ལེན་བྱས། དབྱིན་གཞུང་ནས་ཀྱང་བོད་ལྗོངས་སམ་བོད་ཀྱི་ས་
སྡེ་ཆ་ཤས་དབྱིན་ཁོངས་སུ་བཞེས་རྒྱུ་མེད་པ་བྱས། གཉིས་པ། རྒྱ་ནག་མི་
སེར་རྒྱལ་ཁབ་གཞུང་གིས་བོད་ལྷ་ལྡན་དུ་ཨམ་བན་གཅིག་བསྐོ་བཞག་བྱས་ཏེ་
བཞག་ཆོག་པ་དང་། དེ་ལ་སྔར་གྱི་ཚད་དབང་ཐོབ་ཐང་གང་ཡོད་སྔར་རྒྱུན་ལྟར་
བྱེད་དགོས་པ་ལ་སྐུ་སྲུང་རྒྱ་དམག་ཉིས་སྟོང་དྲུག་བརྒྱ་བཞག་པ་དེ་ཐོག་ཆིག་སྟོང་
ལྷ་ལྡན་དུ་འཇོག་རྒྱུ། དེ་འཕྲོས་ཆིག་སྟོང་དྲུག་བརྒྱ་ས་གནས་ཨམ་བན་དེའི་
འདོད་མོས་ལྟར་འཇོག་རྒྱུ། གསུམ་པ། བོད་ཕྱོགས་ནས་ཕྱི་རྒྱའི་ལས་དོན་
དང་། དམག་དོན་བྱེད་སྒོའི་སྐོར་རྒྱ་ནག་གིས་བཀའ་སློབ་ལྟར་བྱེད་རྒྱུ། ཡང་
ཕྱི་རྒྱལ་ཁག་སུ་འདྲ་ཞིག་དང་གྲོས་མོལ་བྱ་དགོས་རུང་རྒྱ་གཞུང་མ་བརྒྱུད་པར་
མི་བྱེད། འོན་ཀྱང་ཕྱི་ལོ་ ༡༩༠༦ ཟླ་དགུ་པའི་ཚེས་བདུན་ཉིན་དབྱིན་བོད་
ཆིངས་ཡིག་དོན་ཚན་ལྔ་པ་ནང་གསལ། དབྱིན་ཇིའི་ཚོང་རའི་དོ་དམ་པ་དང་།
བོད་ཀྱི་དཔོན་རིགས་ཕན་ཚུན་ཐུག་འཕྲད་ཚོང་དོན་སྐོར་གྲོས་མོལ་དགོས་རིགས་
ལ་དགག་བྱ་མེད། བཞི་པ། བོད་ཕྱོགས་ཀྱི་གནས་བོད་དཔོན་ཁག་དང་མི་སེར་
རྒྱ་ཕྱོགས་ལ་དཀར་བ་ཡོད་རིགས་མཁྱེན་གསལ་བཙོན་བཅུག་བྱས་རིགས་དང་
རྒྱུ་དངོས་གཞུང་བཞེས་བྱས་རིགས་རྣམས་དགོངས་དྭངས་ཀྱིས་བཙོན་འདོན་
189



དཔྱད་རྩོམ་ནོར་བུའི་ཕྲེང་བ།
དང་རྒྱུ་དངོས་ཕྱིར་ལོག་བྱེད་རྒྱུ་བྱས། ལྔ་པ། བོད་ཕྱོགས་ཀྱི་འཆར་གཞི་དོན་
ཚན་ལྔ་པ་དེ་སྐོར་བཀའ་མོལ་མཛད་ཆོག དྲུག་པ། དེ་སྔ་ཚོང་གི་འགྲོ་ལུགས་
སྐོར་གྱི་ཆིངས་ཡིག་ཕྱི་ལོ་ ༡༨༩༣ ཟླ་བཅུ་གཉིས་པའི་ཚེས་ལྔ་དང་ཡང་ཕྱི་
ལོ་ ༡༩༠༨ བཞི་པའི་ཚེས་བཞི་གོང་གི་འགྲོ་ལུགས་ཀྱི་ཆིངས་ཡིག་རྣམས་
བསྐྱར་འཇོག་བྱ་དགོས་བྱུང་ཚེ་ཚང་མ་ཞིབ་མོལ་གྱིས་ཕྱི་ལོ་ ༡༩༠༦ ཟླ་བཞི་
པའི་ཚེས་ཉེར་བདུན་ལ་རྒྱ་ཕྱི་ནས་བོད་དོན་སྐོར་བཞག་པའི་ཆིངས་ཡིག་དེའི་
དོན་ཚན་གསུམ་པ་ལྟར་བཀའ་མོལ་གནང་རྒྱུ། བདུན་པ། རྒྱ་ནག་དངོས་གནས་
དང་། བོད་ཀྱི་ས་མཚམས་དེ་བཞིན་ད་ལྟ་འདི་ནང་རྟགས་ལམ་རོབ་བཀོད་
དེ་ཟུར་ཕུལ་ཞུས་ཡོད། ཕྱི་ལོ་ ༡༩༡༣ ཨོཀྟ་བར་ཏུ་རིག་སུམ་ཅུ་ལ། ཞེས་
འཁོད། ཅེས་བོད་ཕྱོགས་ནས་དོན་ཚན་དྲུག་བཏོན་ཚུལ་དང་། རྒྱ་ཕྱོགས་ནས་
གཤམ་གསལ་དོན་ཚན་ཁག་རྩ་བཟུང་བྱེད་དགོས་ཞེས་བཏོན་པའི་དོན་ཚན་བདུན་
རྣམས་ལུང་འདྲེན་ཚུལ་དུ་བཀོད་པ་འདི་དག་ངེས་པར་ཞིབ་འཇུག་བྱེད་དགོས་
པའི་དོན་གནད་ཅིག་ཏུ་གྱུར། གོང་འཁོད་བོད་ཕྱོགས་ནས་བཏོན་པའི་དོན་ཚན་
དང་པོ་དང་། གཉིས་པ། ལྔ་པ། དྲུག་པ་བཅས་བོད་ཀྱི་སྲིད་དོན་རྒྱལ་རབས་
ནང་གནད་བསྡུས་རེ་གསལ་ཞིང་། དོན་ཚན་བཞི་པ་དང་། གསུམ་པ་གཉིས་
བོད་ཀྱི་གནས་བབས་ནང་གསལ་བས་ཕྱོགས་ནས་བཏོན་པའི་དོན་ཚན་རྣམས་ཚིག་
དོན་ཕྱོགས་ཡོངས་ནས་མཚུངས་པ་མིན་ཡང་དོན་གནད་འདྲ་བར་སྣང་། རྒྱ་
ཕྱོགས་ནས་བཏོན་པའི་གོང་འཁོད་དོན་ཚན་དང་པོ་དང་། གཉིས་པ། གསུམ་
པ༑ བདུན་པ་བཅས་བོད་ཀྱི་གནས་བབས་ནང་ཕྱོགས་མཚུངས་ཙམ་གསལ་ཡང་
190



ལོ་རྒྱུས་ཀྱི་སྐོར།
དོན་ཚན་བཞི་པ་དང་། ལྔ་པ། དྲུག་པ་གསུམ་ཁུངས་ལྡན་ཡིག་ཆ་གང་དུ་མི་
གསལ་བས་རྩོམ་པ་པོའི་སྨྱུག་རྩེ་བཙན་གནོན་གྱི་ལྕགས་སྒྲོག་འོག་ཚུད་དེ་བཅོས་
མའི་འབག་སྐུ་ལ་གསེར་ཞུན་བྱུག་པ་མཐོང་ཐུབ། འདིའི་ཐད་<<བོད་ལྗོངས་
ཀྱི་ལོ་རྒྱུས་གོ་བབ་དཔྱད་ཞིབ་>>ཏུ། སྐུ་ཞབས་ཧྥན་ཕུ་རག་དང་ཞྭ་སྒབ་པ་གཉིས་
ཀའི་དེབ་ཀྱི་ནང་དུ་དོན་ཚན་དྲུག་པོ་དེ་དག་ཆ་ཚང་དང་གསལ་པོར་མ་བཀོད་པའི་
དབང་གིས་དེའི་ནང་ནས་ཁུངས་མེད་ནོར་གཏམ་དབྱེ་བ་འབྱེད་དཀའ། ཞེས་
ལོ་རྒྱུས་གཡུ་ཕྲེང་ལས་གོང་འཁོད་དོན་ཚན་རྣམས་དྲངས་འདུག་ཀྱང་། <<བདེན་
རྫུན་འོ་ཆུ་འབྱེད་པའི་དགག་བཞག་ངང་པའི་རྒྱལ་པོ་>>ཞེས་པའི་ནང་། སིམ་
ལའི་གྲོས་ཚོགས་སར། བོད་གཞུང་གི་ཕྱོགས་ནས་ཐོག་མར་གྲོས་གཞི་དོན་ཚན་
དྲུག་བཏོན་པ་དང་། དེ་ལ་རྒྱ་ཕྱོགས་ནས་དགག་པ་བརྒྱབ་ཚུལ། དབྱིན་ཇིས་
བར་འདུམ་གྱིས་ཚུལ་དུ་ཁུངས་མེད་ཀྱི་གྲོས་གཞི་དོན་ཚན་བཅུ་གཅིག་བཏོན་ཚུལ་
སོགས་ནི་རྩོམ་པ་པོས་རང་འདོད་ལྟར་བྲིས་པ་ཙམ་ཡིན་པས་ཕན་གནོད་གང་ཡང་
མེད་གཤིས། ལན་འདེབས་ཀྱི་ངལ་བ་མ་བྱས་སོ། ཞེས་འཁོད་པ་སོགས་ལས་
གོང་འཁོད་དོན་ཚན་རྣམས་ཚིག་ཐོ་ཇི་མ་ཇི་བཞིན་བཀོད་པ་མ་ཡིན་པ་རང་འདོད་
ལྟར་བཅོས་ཏེ་བསྒྲིགས་པར་ཕྱོགས་ཡོངས་ནས་གསལ། བོད་རྒྱ་ཕྱོགས་གཉིས་
ཀའི་བོད་ཀྱི་བདག་དབང་དང་ས་མཚམས་སྐོར་སོགས་བསམ་བློ་འཛིན་སྟངས་
འགལ་བ་ལྟག་སྤྲོད་དུ་གྱུར་པའི་དབང་གིས་ཕན་ཚུན་འགྲིག་ཐབས་མེད་པའི་
བཀའ་མོལ་རིང་པོ་གནང་བ་ལ། དབྱིན་ཇིས་བར་འདུམ་བྱ་རྒྱུའི་གྲོས་འཆར་
ཞིག་བཟོ་རྒྱུའི་བསམ་ཚུལ་བཏོན་སྐབས། བོད་རྒྱ་གཉིས་ཀྱི་སྐུ་ཚབ་ནས་ཕན་
191



དཔྱད་རྩོམ་ནོར་བུའི་ཕྲེང་བ།
ཚུན་སོ་སོའི་ས་སྡེའི་བདག་དབང་རྩོད་ལེན་གྱི་ཁུངས་སྐྱེལ་ཡིག་ཆ་སྤྲད་ཁོངས་
ནས། བོད་ཕྱོགས་ནས་བཏོན་པའི་ཁུངས་སྐྱེལ་ཡིག་ཆ་དེབ་ཁག་ལྔ་བཅུ་ང་དྲུག་
ཆིངས་སར་ར་སྤྲོད་བྱུང་ཞེས་དབྱིན་གཞུང་སྐུ་ཚབ་ནས་ལག་རྟགས་བརྒྱབ་ཡོད།
རྒྱ་ནག་གཞུང་གི་སྐུ་ཚབ་ནས་རྩོད་གཞིའི་གནད་ལ་འཁེལ་བའི་ལོ་རྒྱུས་ཁུངས་
སྐྱེལ་གང་ཡང་མེད་པར་མ་ཟད། བོད་ཤར་ཕྱོགས་འཛིན་སྐྱོང་སྤེལ་གསུམ་བྱས་
པའི་ཁུངས་ཐུབ་ཡིག་ཆ་བསྟན་རྒྱུ་མེད་པར་ཕལ་ཆེར་ངག་སྒྲོས་ཙམ་ལ་བརྟེན་
དགོས་བྱུང་འདུག དབྱིན་ཇིའི་ཕྱི་འབྲེལ་བློན་ཆེན་མེག་མ་ཧོན་གྱིས་བར་འདུམ་
ཆེད་ཕྱོགས་གཉིས་ཀས་སྤྲད་པའི་ཡིག་ཆ་ཁག་ལ་ཞིབ་འཇུག་ནན་ཏན་བྱས་པའི་
རྗེས་ལ་ཕྱོགས་གཉིས་ཀས་མོས་མཐུན་ཡོང་ཕྱིར། ཕྱི་ལོ་ ༡༩༡༤ ལོའི་ཕྱི་
ཟླ་ ༢ ཚེས་ ༢༧ ཉིན་སོག་ཡུལ་ལ་དཔེ་བླངས་ཏེ། རྩོད་གཞི་ཅན་གྱི་ས་ཆ་
ལ་བོད་ཕྱི་མ་དང་། ནང་མ་ཞེས་བོད་ཕྱི་ནང་གཉིས་སུ་དབྱེ་རྒྱུའི་གྲོས་འཆར་
བཏོན་པ་ལ་བོད་རྒྱ་གཉིས་ཀས་དགག་པ་བརྒྱབས་ཀྱང་མཐར་བོད་པས་མོས་མཐུན་
བྱ་དགོས་བྱུང་འདུག བོད་མའི་སྐུ་ཚབ་ངོས་ནས་གྲོས་འཆར་ལ་མོས་མཐུན་
ཁས་ལེན་བྱ་དགོས་པའི་རྒྱུ་རྐྱེན་གཙོ་བོ་ཁམས་ཕྱོགས་སུ་དམག་འཁྲུག་མཚམས་
འཇོག་དང་བོད་རྒྱ་གཉིས་འགྲིག་འཇགས་མགྱོགས་མྱུར་ཡོང་ཐབས་མ་བྱས་ན།
རྒྱ་མིའི་དཔུང་དམག་གིས་ཁམས་ཁུལ་ས་ཆ་མང་པོ་བཟུང་ཡོད་པར་མ་ཟད། རྒྱ་
ནག་ནང་ཁུལ་མཐུན་ལམ་དང་གཅིག་སྒྲིལ་གལ་ཏེ་བྱུང་ན་ནུས་པ་ཇི་ཡོད་ཀྱིས་
བོད་ལ་བཙན་འཛུལ་བྱ་གཏན་འཁེལ་བས། བོད་མིའི་ངོས་ནས་གདོང་ལེན་གནད་
འཁེལ་བྱེད་པའི་སྤོབས་པ་ཡོད་རུང་སྟོབས་ཤུགས་ཞན་པའི་བློ་འཚབ་དང་།
192



ལོ་རྒྱུས་ཀྱི་སྐོར།
ཕྱོགས་གཞན་ཞིག་ནས་བློན་ཆེན་བཤད་སྒྲས་བོད་དམག་གིས་ཆབ་མདོ་ལམ་སང་
ལེན་ཐུབ་པ་མངོན་སུམ་གཟིགས་འཕྲལ་གནས་སྐབས་སུ་བོད་ཕྱི་ནང་གཉིས་སུ་
དབྱེ་སྟེ། དང་པོ། བོད་ཕྱི་མ་རང་སྐྱོང་ངམ་རང་བཙན་བརྟན་གནས་བྱས་ཐོག
གོམ་པ་གཉིས་པ་བོད་ནང་མ་ཡང་བསྐྱར་རང་བཙན་གཙང་མ་བྱ་རྒྱུ་དང་། བོད་
རང་བཙན་ཡུན་གནས་ཐུབ་དགོས་ན་ངེས་པར་དེང་དུས་ཀྱི་གོ་མཚོན་མེད་ཐབས་
བྲལ་བར་བརྟེན། དབྱིན་གཞུང་ནས་གོ་མཚོན་རོགས་རམ་ཐོབ་ཆེད་དབྱིན་གཞུང་
དང་འབྲེལ་ལམ་ཟབ་ཏུ་གཏོང་དགོས་པ་སོགས་གནད་དོན་མང་པོ་ཞིག་ལ་བརྟེན་
ནས་མོས་མཐུན་བྱས་འདུག རྒྱ་ནག་ཕྱོགས་ནས་བོད་རྒྱ་ཁོངས་ཡིན་པ་ངོས་
འཛིན་དགོས་སྐོར་ཨུ་ཚུགས་བྱས་པ་ལ་བོད་ཕྱོགས་ནས་བྱ་སྤྱོད་དེར་ངོ་རྒོལ་
མཐའ་གཅིག་ཏུ་བྱས་ཀྱང་། རྒྱ་ནག་གི་ཆིངས་ཡིག་ལ་མོས་མཐུན་ཡོང་ཐབས་
སུ་བོད་འདི་རྒྱ་ནག་གི་ས་སྡེའི་ཆ་ཤས་ཡིན་ལུགས་ཆིངས་ཡིག་གི་ཟུར་རྒྱན་ཡིག་
ཆའི་ནང་མཆན་འགོད་བྱ་རྒྱུའི་མོས་མཐུན་བྱས་པས་ཕྱོགས་གསུམ་གྱིས་སིམ་
ལའི་ཆིངས་ཡིག་གི་ཟིན་བྲིས་ལ་ལག་རྟགས་བརྒྱབ་ཡོད་ཀྱང་། གློ་བུར་དུ་རྒྱ་
གཞུང་གིས་ཆིངས་ཡིག་ངོ་མར་ལག་རྟགས་དང་དམ་ཕྲུག་མ་རྒྱག་ཅེས་རྒྱ་ནག་
གཞུང་གི་བཀའ་འབྱོར་བར་བརྟེན་རྒྱ་ནག་སྐུ་ཚབ་ཕྱོགས་ནས་ལག་རྟགས་དང་
དམ་ཕྲུག་མ་བརྒྱབ་པས་གོང་འཁོད་དོན་གནད་ཚང་མ་ལག་བསྟར་གང་ཡང་བྱས་
མེད། ཕྱི་ལོ་ ༡༩༡༤ ཟླ་བ་ ༧ ཚེས་ ༣ ཉིན་རྒྱ་བོད་དབྱིན་གསུམ་
འཛོམས་པའི་ཚོགས་འདུའི་སར་དབྱིན་ཇིའི་ཕྱི་འབྲེལ་བློན་ཆེན་ནས་ཆིངས་
ཡིག་ངོ་མར་ལག་རྟགས་བརྒྱབ་ན་ལེགས་ཚོགས་ཆེ་ཚུལ་གསལ་བཤད་དང་འབྲེལ་
193



དཔྱད་རྩོམ་ནོར་བུའི་ཕྲེང་བ།
གལ་སྲིད་རྒྱ་ནག་གི་སྐུ་ཚབ་ངོས་ནས་ལག་རྟགས་མ་བརྒྱབ་ན་དབྱིན་བོད་གཉིས་
ཆིངས་ཡིག་འདི་དང་། ཟུར་བར་ལག་རྟགས་གནང་རྒྱུ་ཡིན་ཚུལ་གསུངས་ཀྱང་།
རྒྱ་ཕྱོགས་ནས་ཁས་ལེན་མ་བྱས་པས་བོད་རྒྱ་དབྱིན་གསུམ་གྱི་སྐུ་ཚབ་ལྷན་
འཛོམས་ཚོགས་ཐོག་རང་ལ་དངོས་སུ་དབྱིན་བོད་གཉིས་དམ་ཕྲུག་དང་། ལག་
རྟགས་ས་ཡིག་ཕབ་པར་མ་ཟད། ཟུར་ཆིངས་ཤིག་ཀྱང་བཞག་པའི་ནང་དོན་
ནི༑ བོད་གཞུང་དང་དབྱིན་གཞུང་གཉིས་ཀའི་དབང་ཚད་ཆ་ཚང་ཡོད་པའི་
སྐུ་ཚབ་གཉིས་ཀྱིས་མིང་རྟགས་བཀོད་པའི་ཆིངས་ཡིག་ཟུར་ཡོད་འདི་བཞིན་
དབྱིན་བོད་གཉིས་ཀས་བརྩི་འཇོག་བྱ་རྒྱུར་ངེས་པ་དང་། གོང་འཁོད་ཆིངས་
ཡིག་ལ་རྒྱ་ནག་གཞུང་ནས་མིང་རྟགས་མ་བཀོད་པས་དེར་གསལ་ཐོབ་ཐང་
གང་མཆིས་ལ་རྒྱ་ནག་གིས་སྤྱོད་མི་ཆོག་ཅེས་འཁོད་འདུག
གསུམ་པ། སིམ་ལའི་ཆིངས་ཡིག་གི་མཐའ་འབྲས།
སིམ་ལའི་ལྷན་ཚོགས་སྐབས་བོད་དང་རྒྱལ་ཁབ་གཞན་ཁག་བར་གྱི་འབྲེལ་
ལམ་དང་། ལྷག་དོན་བོད་རྒྱ་དབྱིན་གསུམ་བར་ས་མཚམས་དང་ཚོང་འབྲེལ།
བོད་རྒྱ་གཉིས་བར་དམག་འཁྲུག་བྱེད་བཞིན་པའི་གནས་སྟངས་ཛ་དྲག་འཕྲལ་
དུ་ཐག་གཅོད་གཙང་མ་ཡོང་ཐབས་སོགས་ཀྱི་ཐད་ཕྱོགས་གསུམ་གྱི་གྲོས་མོལ་
ལ་དོན་འབྲས་གང་ཡང་མ་སོན་ཡང་། དབྱིན་བོད་གཉིས་ཀྱིས་ཐད་ཀར་ཆིངས་
ཡིག་བཞག་ཐུབ་བྱུང་བ་དང་། ལྷག་དོན་ཕྱོགས་གསུམ་གྱི་ཆིངས་ཡིག་ལ་རྒྱ་
ཕྱོགས་ནས་ལག་རྟགས་མ་ཕབ་པས་བོད་རྒྱ་ནག་གི་མིང་ཙམ་གྱི་ཁོངས་གཏོགས་
ཟེར་བ་དང་། བོད་ཕྱི་ནང་གཉིས་སུ་དབྱེ་བ་སོགས་ཀྱི་དོན་གནད་ཆིངས་གསལ་
194



ལོ་རྒྱུས་ཀྱི་སྐོར།
རྣམས་རང་བཞིན་གྱིས་རྩིས་མེད་ཆགས་སྟབས་བོད་རང་དབང་གནས་སྟངས་
སྔར་བཞིན་རང་སོར་གནས་ཐུབ་བྱུང་བར་མ་ཟད། དབྱིན་བོད་མཐུན་གྲོས་
ཀྱི་ཆིངས་ཡིག་བཞག་པས་བོད་ལ་དགོས་པའི་རྒྱབ་སྐྱོར་ཐོབ་པ་སོགས་ཀྱིས་
བོད་ཀྱི་གནས་སྟངས་ལྷན་ཚོགས་མ་འཚོགས་གོང་ལས་བདེ་འཇགས་ཇེ་བརྟན་
དུ་སོང་ཡོད། དབྱིན་གཞུང་ལ་བྱང་ཕྱོགས་སུ་མཛའ་འབྲེལ་ལྡན་པའི་ཁྱིམ་
མཚེས་རྒྱལ་ཁབ་ཅིག་སོར་གནས་ཐུབ་པ་བྱུང་བས་རྒྱ་གར་གྱི་བདག་དབང་
བརྟན་གནས་དང་། ཧིན་བོད་བར་གྱི་ས་མཚམས་དབྱེ་འབྱེད། དེ་བཞིན་
ཚོང་གི་འབྲེལ་ལམ་གང་འཚམ་གསར་གཏོད་ཐུབ་པ་བྱུང་བར་མ་ཟད། དབྱིན་
ཇིའི་ཚོང་འབྲེལ་སྐུ་ཚབ་རྒྱལ་རྩེ་ནས་རང་དབང་ཐོག་ལྷ་སར་བསྐྱོད་དེ་བོད་
གཞུང་དང་ཐད་ཀར་འབྲེལ་ལམ་བྱེད་ཆོག་པ་བཅས་ཀྱི་ཁེ་ཕན་བྱུང་ཡོད། རྒྱ་
ཕྱོགས་ནས་ཆིངས་ཡིག་ལ་མིང་རྟགས་མ་བཀོད་པ་དེས་བོད་ཀྱི་ཤར་ཕྱོགས་
ས་ཁྱོན་གང་འཚམ་ཞིག ཕྱི་ལོ་ ༡༩༠༨ དང༌ ཕྱི་ལོ་ ༡༩༠༩ ནང་རྒྱ་
དཔོན་ཀྲའོ་ཨེར་ཧྥེང་གིས་མངོན་སུམ་འཛེམས་མེད་ཀྱིས་བོད་ས་བཙན་བཟུང་
བྱས་པའི་ས་ཁུལ་དེ་དག་མུ་མཐུད་བཙན་བཟུང་བྱེད་རྒྱུ་ཙམ་མ་གཏོགས། དེ་
ལས་གཞན་པའི་ཁེ་ཕན་གང་ཡང་བྱུང་མེད།
མཇུག་གི་གཏམ། སྤྱིར་གུས་པར་སྐྱེས་སྦྱངས་ཀྱི་བློ་གྲོས་ཤིན་ཏུ་དམན་
པ་དང་ཡང་སྒོས་ཁ་བ་གངས་ཅན་པའི་ལོ་རྒྱུས་མུ་ཏིག་བསྟར་ལ་བརྒྱུས་པའི་ལོ་
རིམ་འདས་ཀྱི་བྱུང་རབས་ཟབ་མོའི་ནང་གི་དཀྱོག་མཚམས་གལ་འགངས་ཆེས་
ཆེར་ལྡན་པ་ཞིག་ལ་འཁེལ་བས་རང་བློས་གང་ལྕོགས་ཀྱིས་དཔྱད་ཞིབ་བྱས་ཀྱང་།
195



དཔྱད་རྩོམ་ནོར་བུའི་ཕྲེང་བ།
དུས་ཚོད་བྲེལ་སོང་ཞིག་ནང་དཔྱད་གཞིའི་ཡིག་ཆ་འཚོལ་སྒྲུབ་ཆ་ཚང་བ་ཞིག་
འཚོལ་ཁོམ་མ་བྱུང་བ་སོགས་ཀྱིས་དཔྱད་བརྗོད་འདིའི་མགོ་མཇུག་བར་གསུམ་
དུ་ཚིག་དོན་གཉིས་ཆར་མ་འབྲེལ་བ་དང་། མ་རྟོགས་པའི་ནོར་འཁྲུལ་གང་མང་
ཞིག་ཅིས་ཀྱང་ཡོད་ངེས་པས་བོད་རྒྱ་མི་རིགས་གཉིས་ཀྱི་འབྱུང་འགྱུར་ཞི་བདེ་
དང་། བརྟན་བརླིང་། མཛའ་བརྩེ་ལྡན་པའི་ཁྱིམ་མཚེས་བཟང་པོ་ཞིག་ཏུ་གནས་
པའི་སྒོ་ནས་ཕན་ཚུན་ཡིད་ཆེས་བློ་འཁེལ་ངང་དུས་རབས་ཉེར་གཅིག་པའི་འཁྲུག་
ཆ་ལྡན་པའི་འཛམ་གླིང་འདིའི་ནང་ཕྱིའི་དངོས་པོ་ཡར་རྒྱས་ཀྱི་དཔལ་ཡོན་དང་
མཉམ་དུ། ནང་བསམ་བློ་ཡར་རྒྱས་མིང་དོན་མཚུངས་པའི་སྤྱི་ཚོགས་རང་སྐྱིད་
གཞན་སྨོན་ཞིག་མ་འོངས་པར་མངོན་འགྱུར་ཡོང་ཕྱིར། བོད་རྒྱ་མི་རིགས་གཉིས་
ཚད་མཐོའི་མདུན་བསྐྱོད་ཐུབ་པ་ལ་ལྷག་བསམ་རྣམ་པར་དཀར་བའི་བོད་རྒྱ་གཉིས་
ཀྱི་མཁས་པའི་གོ་སར་ཞུགས་པ་རྣམས་ཀྱིས་དགོངས་འཆར་འཛེམས་མེད་ལྷུག་
སྩོལ་ཡོང་བའི་རེ་འདུན་ཞུ།
དཔྱད་གཞིའི་ཡིག་ཆ་ཁག་གི་མཚན་བྱང་།
༡༽ ཞྭ་སྒབ་པའི་<<སྲིད་དོན་རྒྱལ་རབས།»
༢༽ མ་ཡེ་ཁལ་སཱི་ཝ་ཝལ་ཊ་ཝན་པ་རག་གི་<<བོད་ཀྱི་གནས་བབས།>>
༣༽ དབང་རྒོད་སོགས་ཀྱིས་བརྩམས་པའི་<བོད་ལྗོངས་ཀྱི་ལོ་རྒྱུས་གོ་བབ་དཔྱད་ཞིབ།»
༤༽ རྒྱལ་མོ་འབྲུག་པའི་<བོད་ཀྱི་ལོ་རྒྱུས་གླེང་བའི་གཏམ།»
༥༽ ཆབ་སྤེལ་ཚེ་བརྟན་ཕུན་ཚོགས་དང་ནོར་བྲང་ཨོ་རྒྱན་གཉིས་ཀྱིས་རྩོམ་སྒྲིག་བྱས་པའི་
«ལོ་རྒྱུས་གཡུ་ཕྲེང་།»
པ༽ སོའུ་ཝེན་ཆེན་གྱི་«ཁ་བ་རི་བའི་ལོ་རྒྱུས་ཡིད་དགའི་ཕྲེང་བ།>>
196



༧༽
༨༽
ལོ་རྒྱུས་ཀྱི་སྐོར།
བོད་རང་སྐྱོང་ལྗོངས་བོད་ཀྱི་སྲིད་དོན་རྒྱལ་རབས་བལྟ་བསྡུར་མཆན་འགོད་ཚོགས་ཆུང་
ནས་བརྩམས་པའི་<<བོད་ཀྱི་སྲིད་དོན་རྒྱལ་རབས་དང་བོད་ཀྱི་ལོ་རྒྱུས་དངོས།>>
རིན་ཆེན་བུས་བརྩམས་པའི་<<བོད་ཀྱི་ལོ་རྒྱུས་སློབ་གཞི་བློ་གསར་འཇུག་པའི་འབབ་
སྟེགས།»
ཞེ་བོ་བློ་བཟང་དར་རྒྱས་དང་བྱམས་པ་བསྟན་འཛིན་གཉིས་ནས་རྩོམ་སྒྲིག་བྱས་པའི་
«བདེན་རྫུན་འོ་ཆུ་འབྱེད་པའི་དགག་བཞག་ངང་པའི་རྒྱལ་པོ།>>
༩༽
197



ལོ་རྒྱུས་ཀྱི་སྐོར།
༧ས་སྐྱ་པཎྜིཏས་བོད་སོག་འོག་ནས་བསྐྱབས་ཚུལ་
ལ་བསམ་གཞིགས་ཕྲན་བུ།
དཀོན་མཆོག་དར་རྒྱས།
（སྟག་ཚང་ལྷ་མོ་ཀིརྟིའི་དགོན།）
༄༅།། ས་གསུམ་སྐྱེ་དགུའི་གཙུག་གི་མགོན་གྱུར་པ། །
ས་སྐྱ་འཁོན་གྱི་གདུང་རྒྱུད་རིན་པོ་ཆེ། །
ས་ལ་གནས་པའི་འགྲོ་བ་སེམས་ཅན་ཀུན། །
ས་བཅུའི་ལམ་ལ་མྱུར་དུ་འགོད་པར་ཤོག །
ཅེས་པའི་སྨོན་ཚིག་གིས་སྡུན་བསུས་ཏེ་༧ས་སྐྱ་པཎྜིཏ་ཀུན་དགའ་རྒྱལ་
མཚན་གྱིས་དུས་རབས་བཅུ་གསུམ་པའི་ནང་བོད་འདི་སོག་པོའི་བཙན་གནོན་
འོག་ནས་བསྐྱབས་ཚུལ་ལ་བསམ་གཞིགས་ཕྲན་བུ་བྱས་པ་ས་བཅད་མི་འདྲ་བ་
བཞིའི་ཐོག་ནས་ལྟ་མཁན་དང་། ཀློག་མཁན་རྣམས་ཀྱི་འདྲེན་བྱེད་ཀྱི་དགའ་
སྟོན་དུ་འབུལ་འདོད་ཆེན་པོ་བྱུང་།
དང་པོ། བོད་སོག་བར་འབྲེལ་བ་མ་བྱུང་སྔོན་བོད་ཀྱི་གནས་སྟངས་སྐོར།
བོད་རྒྱལ་བཙན་པོའི་གདུང་རྒྱུད་ཐ་མ་རྒྱལ་པོ་ཁྲི་དར་མ་འུ་དུམ་བཙན་པོ་
སྐུ་བཀྲོངས་རྗེས། བོད་བཙན་པོའི་གདུང་རྒྱུད་ཀྱིས་གངས་ལྗོངས་སུ་དབང་
བསྒྱུར་བྱ་བའི་མཇུག་རྫོགས་ཤིང་། དེ་ནས་བཟུང་གངས་ལྗོངས་སུ་སྤྱི་ལ་མངའ་
དབང་བསྒྱུར་པའི་རྒྱལ་པོ་བྱུང་མེད། དེའི་དབང་གིས་ལོ་བརྒྱ་ཕྲག་དུ་མར་བོད་
199



དཔྱད་རྩོམ་ནོར་བུའི་ཕྲེང་བ།
ཀྱི་རྒྱལ་ཁབ་སིལ་བུར་གྱུར། དེ་ནས་བོད་མི་རིགས་ཀྱི་ནུས་ཤུགས་ཡོད་དགུ་
གཅིག་ཏུ་བསྒྲིལ་པའི་གོ་སྐབས་མ་བྱུང་བར་ཡུན་རིང་ཞིག་ལ་ལྷག་པ་རེད། དུས་
སྐབས་བོད་རྒྱལ་ཁབ་ཀྱི་མངའ་ཁོངས་སུ་གཏོགས་པའི་རྒྱལ་ཕྲན་ཁག་དང། དཔུང་
ཤུགས་ཆེ་བའི་སྡེ་དཔོན་རྣམས་ཀྱིས་རང་རང་སོ་སོའི་ནུས་ཤུགས་དང་དབང་
ཚད་སོགས་ལ་བརྟེན་ནས་རང་རྒྱལ་གཞན་ཕམ་གྱི་ལས་ལ་འབད་པས། དེ་ནས་
བཟུང་གངས་ཅན་ལྗོངས་སུ་ཞི་བདེ་བག་ཕེབས་ཀྱི་དུས་བཟང་མི་འབྱུང་བའི་ས་
བོན་ངན་པ་ཞིག་སྐབས་དེར་བྱུང་བ་ཞིག་རེད། དེ་ནས་ལོ་ཟླ་མང་པོ་རིམ་བཞིན་
འདས་རྗེས་བོད་དུ་ཆོས་ལུགས་དང་། གྲུབ་མཐའ་འདྲ་མིན་མང་པོ་ཞིག་དར་
ཁྱབ་སོང་། བོད་ཀྱི་སྤྱི་ཚོགས་ཁྲོད་ཆོས་ལུགས་དང་གྲུབ་མཐའ་དེ་དག་གིས་
བོད་ལ་ཞབས་འདེགས་སྨྲ་མེད་པ་ཞིག་བསྒྲུབས་ཡོད་ཀྱང་། དེ་དང་འབྲེལ་འགལ་
རྐྱེན་སྣ་ཚོགས་ཤིག་བསྐྲུན་ཡོད། བརྒྱུད་རིམ་དེ་དག་གི་ཁྲོད་ནས་བོད་ལ་ཆོས་
བརྒྱུད་ཆེན་པོ་བཞི་དང་། གཡུང་དྲུང་བོན་དང་བཅས་པའི་ཆོས་བརྒྱུད་ཁག་དང་།
དེ་དང་འབྲེལ་བའི་གྲུབ་མཐའ་འདྲ་མིན་བྱུང་ཡོད། ཕྱིས་སུ་དེ་དག་ཕྱོགས་རེས་
འཐེན་འཁྱེར་གྱི་ལག་ཆ་རུ་གྱུར་དེ། བོད་ཁམས་ཡོངས་རྫོགས་ཟིང་འཁྲུག་གི་
ཁྲོད་ནས་དུས་འདའ་བའི་དུས་སྐབས་ངན་པ་ཞིག་ལ་ངོས་འཛིན་མི་བྱ་ཀ་མེད་
བྱུང་། དེ་ལྟ་བུའི་དུས་ངན་གྱི་སྐབས་དེར་བོད་ཀྱི་བྱང་ཤར་དང་ནུབ་བྱང་ཕྱོགས་
ནས། འཛམ་གླིང་དབང་བསྒྱུར་བྱ་འདོད་ཀྱི་རེ་ངན་འཆང་བའི་ཧོར་སོག་གི་
དཔུང་དམག་ལྷོ་ཨེ་ཤ་ཡ་དབང་བསྒྱུར་བྱ་བའི་གོམ་པ་རིམ་སྤོས་ཀྱིས་བོད་ཀྱི་
མཐའ་མཚམས་སུ་སླེབས། མཐའ་མཚམས་སུ་གནས་པའི་བོད་ཀྱི་ཡུལ་མི་
200



ལོ་རྒྱུས་ཀྱི་སྐོར།
རྣམས་ལ་བཙན་གནོན་དང་། དྲག་ཤུགས་ཀྱིས་གནོད་ཚབས་ཆེན་པོ་བྱུང་བའི་
སྐབས་ཤིག་ཡིན། དུས་སྐབས་དེར་བོད་ཀྱི་ཆོས་སྡེ་ཁག་གི་མི་སྣ་དང་། སྡེ་
དཔོན་འགའ་ཤས་ཀྱིས་རང་ཉིད་ཀྱི་ཐོབ་དང་གོ་གནས་སོགས་ཀྱི་ཆེད། ཧོར་
སོག་གི་དཔུང་དམག་གིས་བཙན་འཛུལ་དྲག་གནོན་ཤུགས་ཆེན་མ་བྱས་པར་ཁོང་
ཚོས་འདོད་བློ་དང་མཐུན་པར་བྱུང་བས་བོད་ལ་གནོད་ཚབས་ཆེན་པོ་བྱུང་བའི་
ལོ་རྒྱུས་མེད། །
གཉིས་པ། བོད་སོག་བར་ཐོག་མའི་འབྲེལ་བ་བྱུང་བའི་སྐོར།
སྤྱིར་བོད་སོག་བར་གྱི་ཐོག་མའི་འབྲེལ་བ་དེ་དུས་རབས་བཅུ་གསུམ་པའི་
སྐབས་ནས་བྱུང་བ་ཞིག་ཡིན། བོད་སོག་བར་ཐོག་མའི་འབྲེལ་བ་བྱུང་སྐབས་
ཕན་ཚུན་དྲག་པོའི་སྟོབས་ཤུགས་ལ་བརྟེན་ནས་མཐའ་མཚམས་ཁག་ཏུ་དམག་
འཁྲུག་དང་། གོང་དུ་བརྗོད་པ་བཞིན་བྱང་ཤར་དང་ནུབ་བྱང་ཕྱོགས་ནས་བཙན་
འཛུལ་དང་དྲག་ཤུགས་ཁོ་ནས་བོད་ལ་(༡༢༣༩་་༡༢༤༤)ལོ་གོང་འོག་འདི་གཉིས་
རིང་ལ་བོད་དུ་སོག་དམག་སྔ་ཕྱིར་ཐེངས་གཉིས་སླེབས་པ་བོད་ཀྱི་ལོ་རྒྱུས་དེབ་
ཐེར་ཁག་ཏུ་གསལ། སོག་དམག་དང་པོ་དེ་ཕྱི་ལོ་ ༡༢༣༩ ལོ་བོད་ལ་འབྱོར་
ཏེ་དྲག་ཤུགས་ཁོ་ནས་ནུབ་བལ་བོ་ནས་ལྷོ་མོན་ལ་ཐུག་གི་བར་ཚུན་ཆད་ཀྱི་བོད་
འབངས་རྣམས་མངའ་འོག་ཏུ་བསྡུས། བོད་ཀྱིས་སོག་པོ་ལ་ཁྲལ་དང་འདབ་
ནོར་སོགས་སྤྲོད་དགོས་བྱུང་བ་ལས། དགོན་སྡེ་རྣམས་ཀྱི་བདག་དབང་ཚང་
མ་སྔར་རྒྱུན་དང་། བོད་དུ་ཧོར་སོག་གི་གསེར་ཡིག་པ་དང་། འདོད་པའི་འགྲུལ་
བཞུད་མ་གཏོགས་དབང་ཆ་འཛིན་མཁན་ཧོར་སོག་གི་མི་སྣ་བསྡད་པ་བྱུང་མེད།
201



དཔྱད་རྩོམ་ནོར་བུའི་ཕྲེང་བ།
ཧོར་སོག་གི་དམག་རྗེས་མ་ཕྱི་ལོ་ ༡༢༩༤ ལོར་སླེབས་སྐབས་སྔོན་བཞིན་
དྲག་པོའི་སྟོབས་ཤུགས་ངོམ་ནས་ཡོང་བ་མིན་པར་ཞི་འཇམ་གྱི་ཐོག་ནས་བོད་
དུ་ཡོང་བ་ཞིག་རེད། སོག་དམག་བོད་དུ་ཡོང་དགོས་པའི་རྒྱུ་མཚན་ནི། བོད་
དུ་ཆོས་རྒྱུད་མི་འདྲ་བ་དང་། ཆོས་པ་མི་འདྲ་བ་མང་པོ་ཡོད་པ་དེ་དག་ལས་ཆོས་
དང་ཆོས་པ་གྲགས་ཅན་ཞིག་གདན་ཞུ་གནང་དགོས་པ་དང་། སོག་རྒྱལ་གོ་དན་
གྱིས་བོད་ལ་འབྲེལ་བ་གནང་སྟེ་ཆོས་རྒྱུད་ཁག་ལ་རྟོག་དཔྱོད་དང་། ཆོས་དང་
ཆོས་པ་གྲགས་ཅན་སུ་ཡིན་ཞིབ་འཇུག་བྱས། ཕྱིས་སུ་ཀུན་ལ་རླུང་ལྟར་གྲགས་
པ་༧ས་སྐྱ་པཎ་ཆེན་ཡིན་པ་ཤེས་རྟོགས་བྱུང་། སོག་རྒྱལ་གོ་དན་གྱི་ཕོ་ཉས་ཐོག་
མར་༧ས་སྐྱ་པཎ་ཆེན་མཆོག་ལ་འབྲེལ་བ་གནང་སྟེ་རྒྱལ་པོའི་བཀའ་ཡིག་དེ་ཕུལ།
༧ས་སྐྱ་པཎ་ཆེན་མཆོག་གིས་བཀའ་ཡིག་དེར་ཞིབ་གཟིགས་མཛད་དེ་ནང་དོན་
ཐམས་ཅད་ལེགས་པར་རྟོགས། བཀའ་ཡིག་དེའི་ནང་དུ་ཞི་དྲག་གཉིས་ཀྱི་ཐོག་
ནས་གདན་ཞུ་གནང་ཡོད་པས་དེ་ལྟར་མ་ཕེབས་ན་ཉེས་མེད་སེམས་ཅན་མང་པོ་
ཞིག་ལ་གནོད་འཚེ་ཆེན་པོ་བྱུང་བ་རྟོགས་ནས་ཞལ་བཞེས་གནང་སྟེ་ཕྱི་ལོ་ ༡༣༤༩
ལོ་མཇུག་ནས་ལྷ་ས་བརྒྱུད་དེ་ཧོར་སོག་ཡུལ་ལ་ཆིབས་བསྒྱུར་གནང་བ་ནས་བཟུང་།
བོད་སོག་འབྲེལ་བ་དམ་པོར་བྱུང་སྟེ་དུས་ད་ལྟའང་འབྲེལ་བ་མ་ཆད་པར་གནུས་
ཡོད་པ་ཡིན།
གསུམ་པ། སོག་པོའི་རྒྱལ་པོ་གོ་དན་གྱིས་༧ས་སྐྱ་པཎྜིཏ་ཀུན་དགའ་རྒྱལ་མཚན་
གདན་ཞུ་གནང་དགོས་དོན།
སྤྱིར་སོག་རྒྱལ་གོ་དན་ལ་སྟོབས་འབྱོར་གྱི་ཕྱོགས་ནས་འཛམ་གླིང་འདིར་
202



ལོ་རྒྱུས་ཀྱི་སྐོར།
འགྲན་ཟླ་མེད་པའི་རྒྱལ་པོ་སྟོབས་ཆེན་ཞིག་ཡིན་ཡང་། དམ་པའི་ལྷ་ཆོས་ཀྱི་
ཕྱོགས་ནས་དབུལ་ཞིང་ཕོངས་པའི་ཡུལ་གྲུ་ཉམ་ཐག་ཅིག་ཡིན། རྒྱུ་མཚན་དེའི་
དབང་གིས་འབངས་མི་སེར་སྡུག་བསྔལ་ལས་སྐྱོབ་ཐབས་དང་། རྒྱལ་པོ་རང་
ཉིད་ཀྱི་རྒྱལ་སྲིད་བརྟན་ཐབས། རང་གི་འབངས་མི་རྣམས་ལ་བདེ་སྐྱིད་དང་
རྩོད་གླེང་ཞི་ཐབས། འབངས་སེམས་བདེ་ཐབས་སོགས་ཀྱི་ཆེད། འགྲན་ཟླ་
མེད་པའི་དམ་པའི་ཆོས་ཀྱི་ནོར་བུ་ཞིག་ཧོར་སོག་ཡུལ་དུ་འདྲེན་དགོས་པའི་དམ་
བཅའ་བརྟན་པོ་རྒྱལ་པོའི་ཐུགས་སུ་འཁྲུངས། དེ་ནས་བཟུང་རང་གི་བློན་ཆེན་
རྣམས་ལ་ང་ཚོའི་དམག་དཔུང་ཡུལ་ཕྱོགས་གང་དུ་སླེབས་ན། དེར་དམ་ཆོས་
རྣམ་དག་ཡོད་མེད་ལ་ངེས་པར་བརྟག་དགོས་པའི་བཀའ་གནང་། རྒྱུ་མཚན་དེར་
ཧོར་སོག་གི་དམག་དཔུང་ཡུལ་ཕྱོགས་གང་དུ་སླེབས་ཀྱང་། དེར་དམ་ཆོས་
རྣམ་དག་ཡོད་མེད་བརྟག་ཞིབ་གནང་བཞིན་དམག་དཔུང་བསྐྱོད་སྐབས་བོད་ཡུལ་
དུ་སླེབས། སྐབས་དེར་བོད་ཡུལ་ན་ཆོས་བརྒྱུད་མི་འདྲ་བ་ཁག་དང་། ཆོས་
ལུགས་འདྲ་མིན་ཡོད་པ་རྟོགས་ཏེ་རྒྱལ་པོ་ལ་བཀའ་ལན་འབུལ་སྐབས། སྤྱིར་
བོད་ཡུལ་ན་ཆོས་ལུགས་མི་འདྲ་བ་མང་ཡང་། ཀུན་ལ་སྙན་གྲགས་ཆེ་བ་ནི་ས་
སྐྱའི་ཆོས་དང་། ཆོས་པ་རྣམ་དག་༧ས་སྐྱ་པཎ་ཆེན་ཡིན་པས་དེ་དག་ལས་གང་
དགོས་ཡར་ཞུ་བྱས། རྒྱལ་པོས་དེའི་ལན་དུ་༧ས་སྐྱ་པཎ་ཆེན་གདན་ཞུ་གནང་
དགོས་པ་དང་། དེའི་སྐབས་རྒྱལ་པོ་རང་གིས་༧ས་སྐྱ་པཎ་ཆེན་མཆོག་ལ་བཀའ་
ཡིག་ཅིག་གནང་བའི་ནང་དུ། ༧ས་སྐྱ་པཎ་ཆེན་ཁྱེད་ཉིད་ཕེབས་དགོས་པའི་བཀའ་
ཞི་དྲག་གཉིས་ཀྱི་ཐོག་ནས་གནང་ཡོད་པས་༧ས་སྐྱ་པཎ་ཆེན་མཆོག་ཧོར་སོག་
203



དཔྱད་རྩོམ་ནོར་བུའི་ཕྲེང་བ།
ཡུལ་གྲུ་ཁག་ཏུ་མ་ཕེབས་ཀ་མེད་བྱུང་བ་རེད། ཕྱོགས་གཞན་ཞིག་ནས་བརྗོད་
ན༑ དེ་ནི་༧ས་སྐྱ་པཎ་ཆེན་གྱིས་སངས་རྒྱས་ཀྱི་བསྟན་པ་དང་། སེམས་ཅན་
གྱི་བདེ་སྐྱིད། བོད་མི་མང་གི་བདེ་སྡུག་ལ་གཟིགས་ནས་ཧོར་སོག་ཡུལ་གྲུ་ཁག་
ལ་ཕེབས་པ་ཞིག་ཡིན་ནོ། །
བཞི་པ། ༧ས་པཎ་སོག་ཡུལ་དུ་ཕེབས་ནས་བོད་ལ་ཕན་འབྲས་ཅི་བྱུང་སྐོར།
སོག་པོའི་རྒྱལ་པོ་གོ་དན་ཁཱང་གི་དམག་སྟོབས་ལ་བརྟེན་ནས་རྒྱལ་ཕྲན་མང་
པོ་མངའ་འོག་ཏུ་བཅུག སྐབས་དེར་བོད་ནང་ལ་སོག་དམག་གི་སྟོབས་ཤུགས་
ཅུང་ཟད་སླེབས་སྐབས། བོད་ཀྱི་བླ་ཆེན་དང་དཔོན་ཆེན་འགའ་ཤས་ཀྱིས་མགོ་
འདོགས་དང་འདབ་ནོར་ལ། རྒྱལ་པོ་གོ་དན་གྱིས་དཔོན་བློན་རྣམས་ལ་ཆོས་
ལ་མཁས་པའི་སློབ་དཔོན་ཞིག་མཆོད་ཡུལ་དུ་དགོས་པས་དེ་འདྲའི་མཁས་པ་ཡུལ་
གང་ཞིག་ན་ཡོད་ཅེས་བཀའ་འདྲི་གནང་། དེའི་ལན་དུ་བོད་ནང་དུ་མཁས་པ་
མང་པོ་ཡོད། དེའི་ནང་ནས་གྲགས་ཆེ་ཤོས་ནི་ས་སྐྱ་པ་དང་དེའི་ནང་ནས་ཆོས་
ལ་མཁས་པ་ནི་ས་པཎ་ཡིན་ཞེས་ལན་བཏབ། དེའི་སྐབས་ས་སྐྱ་པ་ནི་བོད་ནང་
ཆོས་དང་སྲིད་གཉིས་ཀྱི་ཐོག་ནས་དབང་ཤུགས་ཆེ་ཤོས་ཤིག་ཡིན། རྒྱལ་པོ་
གོ་དན་གྱིས་ཕོ་ཉའི་ལག་ཏུ་གདན་ཞུའི་ཞུ་ཡིག་བཞག་ནས་བོད་ཡུལ་དུ་བརྫངས།
ཕོ་ཉ་བོད་ཡུལ་དུ་འབྱོར་ཏེ་༧ས་སྐྱ་པཎྜིཏ་ཀུན་དགའ་རྒྱལ་མཚན་གྱི་ཕྱག་ཏུ་ཕུལ།
༧ས་སྐྱ་པཎ་ཆེན་མཆོག་གིས་གཟིགས་སྐབས་“་ངེད་ཕ་མ་དང་གནམ་སའི་དྲིན་
ལན་འཇལ་ཕྱིར། ལམ་གྱི་བླང་དོར་མ་ནོར་བར་སྟོན་ཤེས་པའི་བླ་མ་ཞིག་དགོས་
པས་བརྟག་སྐབས་ཁྱོད་འདུག ལམ་གྱི་དཀའ་ཚེགས་ལ་མ་བལྟ་བར་ཡོང་དགོས།
204



ལོ་རྒྱུས་ཀྱི་སྐོར།
གལ་ཏེ་ན་སོ་རྒས་ཟེར་ན་སྔོན་ཐུབ་པའི་དབང་པོས་སེམས་ཅན་གྱི་དོན་དུ་ལུས་
གྲངས་མེད་སྦྱིན་པར་གཏོང་བ་ཇི་ཙམ་ཁྱོད་ཀྱིས་ཆོས་གོ་བའི་དམ་བཅའ་དང་ཨེ་
འགལ། ངས་མཐའི་ཁྲིམས་རྭ་བསླངས་དམག་དཔུང་ཆེན་པོས་བརྡ་དེད་བྱས་
ནས་སེམས་ཅན་མང་པོ་ལ་གནོད་པ་བྱས་ན་མི་སྐྲག་པ་ཨེ་ཡིན། དེས་ན་སངས་
རྒྱས་ཀྱི་བསྟན་པ་དང་སེམས་ཅན་མང་པོ་སོམས་ལ་ཁྱེད་མགྱོགས་པར་ཕེབས་
ཤོག”ཅེས་བཀོད་ཡོད། ༧ས་པཎ་གྱིས་གོ་དན་ནས་སྤྲིངས་པའི་ཡི་གེ་ལ་གཟིགས་
རྗེས་རྒྱལ་པོ་དེ་ཉིད་ཆོས་དང་། སངས་རྒྱས་ཀྱི་བསྟན་པ་ལ་དད་མཁན་ཞིག་ཡིན་
པ་གསལ་པོར་མཁྱེན། དེ་ནས་རང་ཉིད་ཡུལ་དེ་ལ་ཕེབས་ཐུབ་མིན་གྱི་སྐོར་
ལ་ཐུགས་བསམ་བཞེས། གལ་ཏེ་ང་མ་སོང་ན་མཐའི་མི་མང་པོ་ཞིག་ལ་གནོད་
འཚེ་འབྱུང་བ་དང་། ལྷག་པར་ཁུ་བོས་ལུང་བསྟན་པ་དེ་ཡིད་ལ་དྲན། བོད་
ནང་གི་འཐེན་འཁྱེར་དེ་དག་ཞི་ཐབས་ལ་དགོངས་ནས་ཞལ་བཞེས་གནང་། ༧ས་
པཎ་གྱིས་བོད་ཀྱི་བླ་ཆེན་དཔོན་ཆེན་ཁག་ལ་གྲོས་བསྡུར་ལེགས་པོ་བྱས་ནས་མཐར་
ས་སྐྱ་ནས་ལྷ་ས་བརྒྱུད་སོག་ཡུལ་ལ་ཕེབས། །
（༦རབ་བྱུང་བཞི་པའི་མེ་རྟ་ཕྱི་ལོ་ ༡༢༤༦ ལོར་ཟླ་བརྒྱད་པའི་ནང་ལེང་
ཀྲའུ་ཞེས་པའི་ས་གནས་དེར་འབྱོར། སྐབས་དེར་ཨེ་ཆེན་གོ་དན་རྒྱལ་པོ་གོ་
ཡུག་གན་རྒྱལ་སར་བཏོན་པར་ཧོར་ཡུལ་དུ་བཞུད་པ་ལས་མི་བཞུགས། རྒྱལ་
པོའི་སྐུ་མཆེད་དང་བློན་འབངས་རྣམས་ནས་སྣེ་ལེན་དང་བསུ་བ་གཟབ་རྒྱས་
གནང་། རབ་བྱུང་བཞི་པའི་མེ་ལུག ཕྱི་ལོ ༡༢༤༧ ལོའི་ཟླ་བ་དང་པོར་ཨེ་
ཆེན་གོ་དན་རྒྱལ་པོ་ལེའུ་ཀྲའུར་ཕྱིར་ལོག་མཛད། ༧ས་སྐྱ་པཎྜིཏ་ཀུན་དགའ་
205



དཔྱད་རྩོམ་ནོར་བུའི་ཕྲེང་བ།
རྒྱལ་མཚན་གྱིས་བོད་མི་སེར་སྐྱ་མི་དམངས་ཀྱི་ཚབ་མཛད་དེ། ཧོར་ཨེ་ཆེན་
གོ་དན་རྒྱལ་པོར་འཚམ་འདྲི་དང་འབུལ་བ་ལེགས་པར་ཕུལ། ཧོར་རྒྱལ་པོ་ཐུགས་
ཤིན་ཏུ་མཉེས་ནས་ཆོས་དང་འཇིག་རྟེན་གྱི་ལུགས་སོགས་བཀའ་མོལ་མང་པོ་
མཛད། དེ་ནས་སོག་རྒྱལ་གོ་དན་དང་༧ས་པཎ་གཉིས་ཀྱིས་ཆོས་ཀྱི་གསུང་གླེང་
མང་པོ་མཛད། ཕན་ཚུན་གསུང་བརྡ་མ་འཕྲོད་པའི་སྐབས། ཡུ་གུར་གྱི་དགེ་
བའི་བཤེས་གཉེན་མཁས་པ་མང་པོས་ལོ་ཙཱ་མཛད་དེ་ཆོས་སྲིད་ཀྱི་དོན་ཐམས་
ཅད་ལེགས་པར་གོ་ཐུབ་པ་བྱུང་། རྒྱལ་པོ་ཐུགས་ཤིན་ཏུ་མཉེས་པར་གྱུར་ནས་
“དུས་དེ་རིང་ཕྱིན་ཆད་དུ་ཨེ་ཀ་འུན་དང་ལྷ་པ་ཚེ་བརྗེའི་གྲལ་མགོར་སྡོད་མི་
ཆོག”ཅེས་བཀའ་བབས། གོང་གི་ཚིག་དུམ་འདི་དག་ལ་བསམ་གཞིགས་བྱས་
ན༑ གོ་དན་ཁཱང་གིས་༧ས་པཎ་གྱི་ཡོན་ཏན་མང་པོ་ཞིག་མཐོང་སྟེ་ཁོང་ལ་གོ་
གནས་དང་ཐོབ་ཐང་མང་པོ་ཞིག་སྤྲད་ཡོད་སྙམ། །
༧ས་པཎ་རང་ཉིད་ཀྱིས་སོག་ཡུལ་ནས་རྒྱལ་པོ་དང་གསུང་གླེང་མང་པོ་
མཛད་པའི་ཐོག་ནས་གནས་ཚུལ་མང་པོ་མཁྱེན་རྟོགས་བྱུང་། ལྷག་པར་རྒྱལ་
པོ་འདིའི་དམག་གི་སྟོབས་ཤུགས་ལ་བརྟེན་ནས་སྔར་རྒྱལ་ཕྲན་མང་པོ་ཞིག་མངའ་
འོག་ཏུ་བསྡུས་པ་དང་། ད་ལྟར་རྒྱལ་ཕྲན་མང་པོ་མངའ་འོག་ཏུ་སྡུད་བཞིན་ཡོད་
ལ༑ མ་འོངས་པར་གང་ཐུབ་ཅིག་མངའ་འོག་ཏུ་བསྡུ་བར་འགྱུར་བའི་དམིགས་
ཡུལ་ཡོད་པ་སོགས་ས་པཎ་གྱིས་མཁྱེན་རྟོགས་བྱུང་། དེ་དག་ལ་དགོངས་ན་
བོད་འདི་ལ་ཆགས་འཇིག་ཆེན་པོ་ཞིག་མི་འབྱུང་བའི་ངེས་པ་མེད་པས་དེ་ལ་ཐབས་
ཤེས་ཤིག་བྱ་དགོས་དགོངས་ཏེ། ༧ས་སྐྱ་གཙོར་བྱས་པའི་བོད་ཀྱི་བླ་ཆེན་ཁག་
206



ལོ་རྒྱུས་ཀྱི་སྐོར།
ལ་གྲོས་མོལ་གྱི་ཚུལ་ལམ། ཡང་ན། སོག་པོའི་སྟོབས་ཤུགས་འདི་ལ་རྒོལ་
ལན་བྱས་ན་རྗེས་སུ་འབྲས་བུ་མི་ལེགས་པ་དང་། དེ་ལས་ཐོག་མ་ནས་མགོ་འབུལ་
བྱས་ན་རྗེས་ཕྱོགས་འབྲས་བུ་ལེགས་ཚུལ་སོགས་མང་པོ་ཞིག་ལ་རྒྱུས་ལོན་བྱས་
པའི་གནས་ཚུལ་དང་། ཕྱིས་སུ་ཇི་ལྟར་བྱ་དགོས་པའི་གནས་ཚུལ་དེ་༧ས་པཎ་
རང་ཉིད་ཀྱི་འདོད་པ་བཀོད་ནས་སྤྲིངས་པའི་འཕྲིན་གྱི་ནང་འདི་ལྟར། “་ཧོར་
འདི་ལ་དམག་སྡེ་གྲངས་ལས་འདས། འཛམ་གླིང་ཐམས་ཅད་ཁོང་གི་མངའ་
རིས་སུ་འདུ་སྙམ་པའི་བསམ་པ་གཅིག་འདུག ཡིན་ཡང་། ཁོ་རང་དང་མཐུན་
པ་ཚོ་ཁོ་རང་དང་མཉམ་པར་བྱེད། ཁོང་ལ་ཞེ་ཐག་པ་ནས་གང་ཟེར་ལ་མ་ཉན་
ན༑ ངོ་བལྟས་པ་ཡིན་ཟེར་བའི་མིང་གིས་མི་ཆོག་པར་རྟིང་བརླག་པར་བྱེད་
པ་ཞིག་འདུག་”ཅེས་དང་། ཧོར་རྒྱལ་པོ་འདིས་དམག་མང་བའི་སྟོབས་ཤུགས་
ལ་བརྟེན་ནས་འཛམ་གླིང་ཐམས་ཅད་མངའ་རིས་སུ་འདུ་སྙམ་པའི་བསམ་པ་ཡོད་
པ་དང་གཞན་ཡང་། ཁོང་ལ་མཐུན་པ་ཚོ་ལ་ཁྲིམས་དང་ཁྲལ་སོགས་ཁོང་
གི་ཡུལ་མི་དང་མཐུན་པར་ཉུང་ངུ་རེ་དང་། ཁོང་ལ་མི་མཐུན་ཞིང་ངོ་ལོག་བྱེད་
མཁན་ཚོ་ལ་དྲག་གནོན་བྱེད། དེ་དག་ལ་ཁྲིམས་ཁྲལ་སོགས་གཞན་ལས་ལྡབ་
འགྱུར་གྱིས་ཆེ་བར་མ་ཟད། མགོ་གཙོ་རྣམས་སོག་པོའི་ཁོང་གི་མི་ཆེན་རྣམས་
དཔོན་པོར་བསྐོས་པས་རང་ལ་དབང་ཅི་ཡང་མི་སྤྲོད་པ་སོགས་ཀྱི་གནས་ལུགས་
མང་པོ་ཞིག་བོད་ཀྱི་བླ་ཆེན་དཔོན་ཆེན་ཁག་ལ་གསལ་བཤད་བྱས་ཡོད། ཡང་
དེ་ཉིད་ལས། ན་ནིང་ནས་འགའ་ལ་སྟོད་དུ་དམག་སོང་བ་མེད། ངས་བེ་རི་
འཁྲིད་ནས་ངོ་བལྟས་འདི་ཤིན་ཏུ་ངོ་བལྟ་ལེགས་པས་སྟོད་མངའ་རིས་དབུས་
207



དཔྱད་རྩོམ་ནོར་བུའི་ཕྲེང་བ།
གཙང་རྣམས་ངོར་བལྟས། སྤུ་ཧྲེང་ཐ་དང་ཚོ་ཡང་ངོ་བལྟ་བར་ཡོད་བྱས་པས་
ད་བར་མ་སོང་བ་དེས་ཕན་པ་ཡིན། སྟོད་ཀྱི་མི་རྣམས་དེ་ཚེ་པའི་ཤེས་ཏེ་མཆིས།”
ས་པཎ་སོག་ཡུལ་དུ་ཕེབས་རྗེས་ཁོང་གིས་བོད་མི་རྣམས་ཀྱི་ཁྱད་དུ་དཀའ་སྡུག་
གང་མང་ཞིག་གདོང་ལེན་བྱས་ནས་བྱ་བ་བྱས་པ་དང་། འགའ་ལ་སྟོད་ཟེར་བ་
དེ་ལ་སོག་དམག་སོང་མེད་པ་དང་། དེ་ནས་༧ས་པཎ་ཁོང་གི་ངོར་བལྟས་ནས་
སྟོད་མངའ་རིས་དང་། དབུས་གཙང་ཕྱོགས་ལ་སོག་དམག་གི་ཤུགས་མ་སླེབས།
དེ་ཡང་ཁོང་གིས་སོག་པོའི་རྒྱལ་པོ་དང་དཔོན་ཆེན་ཁག་ལ་གནས་ལུགས་མང་
པོ་ཞིག་གསལ་བཤད་གནང་བའི་བཀའ་དྲིན་གྱིས་བོད་སོག་པོའི་སྟོབས་ཤུགས་
ཀྱིས་བོད་དེ་སོག་པོའི་མངའ་འོག་ཏུ་བསྡུས་མེད་པ་འཕྲིན་གྱི་ནང་ནས་གསལ་
པོར་ཤེས་ཐུབ། ·་ཧོར་གྱི་དམག་སྡེ་གྲངས་ལས་འདས་”ཞེས་བོད་ཀྱི་སྟོབས་
ཤུགས་དང་དམག་མི་དག་གིས་འགྲན་ཟླ་མི་འོང་བས་ཐོག་མ་ནས་ཐབས་ཤེས་
ཤིག་གིས་མགོ་འདོགས་དགོས་ཚུལ་དང་། མགོ་ཇི་ལྟར་བྱས་ནས་འདོགས་ལུགས་
དང་། ཐ་མ་ཧོར་གྱི་དཔོན་ཆེན་དགའ་སའི་ཅ་དངོས་དེ་དག་གང་ཡིན་གསལ་
པོར་དཔྱད་ནས་ལེགས་འབུལ་གྱི་རིན་ཐང་ཆེ་ཆུང་གི་ཐོ་ཡིག་དང་བཅས་པ་ཕུལ།
མདོར་ན་ཁོང་ཉིད་ཀྱི་གསན་གཟིགས་མྱོང་གསུམ་གྱི་གནས་ཚུལ་དངོས་
དེ་བོད་ཀྱི་བླ་དཔོན་སེར་སྐྱ་ཡོངས་ལ་ཇི་ལྟར་བླང་དོར་དགོས་པའི་བཀའ་ཤོག་
ལེགས་པར་གནང་བར་བརྟེན་བོད་ཁམས་ཡོངས་ལ་འཁྲུག་ལོང་དང་བྲལ་བའི་
གནས་སུ་བཀོད། བོད་ས་གནས་ཀྱི་བླ་དཔོན་དང་མི་སེར་ཐམས་ཅད་ཀྱིས་༧ས་
པཎ་མཆོག་གི་གཟིགས་རྒྱང་རིང་པོས་བཀའ་སློབ་ལམ་སྟོན་གནང་བར་བཀའ་
208



ལོ་རྒྱུས་ཀྱི་སྐོར།
དྲིན་དང་། ཐུན་མོང་ནས་དགའ་གུས་ཆེན་པོས་རྗེས་སུ་ཡི་རང་དང་མོས་གུས་
ཞུས། བོད་ཀྱི་དཔོན་ཆེན་རྣམས་དང་འབངས་མི་རྣམས་ཀྱིས་༧ས་སྐྱ་པཎྜིཏ་
ཀུན་དགའ་རྒྱལ་མཚན་མཆོག་བོད་དུ་ཕྱིར་ཕེབས་དགོས་པའི་རེ་འདུན་བཏོན་
ཏེ་གདན་ཞུའི་ཡི་གེ་སོགས་སོག་ཡུལ་དུ་བཏང་ཡོད་ཀྱང་། ཁོང་ཕེབས་མེད་པར་
མ་ཟད་ང་ཡར་ལོག་པ་ལས་འདིར་བསྡད་ན་བོད་དང་སངས་རྒྱས་ཀྱི་བསྟན་པ་
སོགས་གང་ལའང་ཕན་ཆེ་ཟེར་ནས་ཕྱིར་བོད་ཡུལ་དུ་ཕེབས་མེད་པ་རེད། འདིས་
ཁོང་གི་མི་ཚེ་མཐའ་མ་ཧོར་ཡུལ་ནས་བོད་ཀྱི་འབངས་མི་སེར་རྣམས་ཀྱི་ཆེད་
དུ་རང་ཉིད་ཀྱི་སྐུ་ཚེ་འཕེན་པ་མ་རྫོགས་པར་ཧོར་ཡུལ་དུ་བཞུགས་ཏེ་བོད་མི་
དམངས་གཅིག་བསྒྲིལ་བྱས་ནས་སོག་འོག་ནས་ཕྱིར་བཏོན་ཏེ་རང་དབང་ཞིག་
ཐོབ་ཆེད་སྐུ་ངལ་ཆེན་པོ་བསྐྱངས་ཏེ་མཐར་འདོད་དོན་རྣམས་འཕགས་པ་བློ་གྲོས་
རྒྱལ་མཚན་ལ་བཅོལ་ནས་ཁོང་མ་གཤེགས་པར་བླ་དཔོན་ཁྲི་དཔོན་གཅིག་ལྕོགས་
མཛད་དེ་༧ས་སྐྱས་བོད་ཡོངས་རྫོགས་དབང་བསྒྱུར་བྱས་ནས་འཁྲུག་ལོང་མེད་
པར་བདེ་འཇགས་སུ་གནས་ཐུབ་པ་བྱུང་།
རྗེ་ས་པཎ་གྱིས་བོད་སིལ་བུར་འཐོར་ནས་མི་ལོ་བཞི་བརྒྱའི་རིང་གཅིག་
གྱུར་མ་བྱུང་བར་ལྷག་པ་རེད། དེ་ནས་ཕྱོགས་ཁག་སོ་སོར་གྱེས་པའི་དབར་
འཁྲུག་རྩོད་རྒྱུན་ཆད་མེད་པ་བྱུང་ནས་གངས་ཅན་གྱི་སྐྱེ་འགྲོ་ཡོངས་ལ་སྡུག་བསྔལ་
ཟད་མཐའ་མེད་པ་ཞིག་ཁྱེར་ཡོང་བའི་ཉམས་མྱོང་དང་བསླབ་བྱ་ཕྱོགས་བསྡོམས་
གནང་ཐོག སྔར་ཡོད་བོད་ཀྱི་ཆབ་སྲིད་ཀྱི་སྟོབས་ཤུགས་ཀྱིས་གཅིག་འོག་ཏུ་
གཅིག་མི་འདུས་པའི་འགལ་བ་སྣ་ཚོགས་འབྱུང་བཞིན་ཡོད་ཅིང་། བོད་ཡོངས་
209



དཔྱད་རྩོམ་ནོར་བུའི་ཕྲེང་བ།
ལ་བདེ་འཇགས་དགོས་ན་ཐོག་མར་ངེས་པར་ནང་གི་འཁྲུག་རྩོད་ཞི་སྟེ་མཐུན་
སྒྲིལ་དང་། རྒྱ་ཡུལ་དང་ལི་ཡུལ། སོག་ཡུལ་དང་མི་ཉག་ལ་སོགས་པ་ཀུན་
དང་འདྲ་བར་བོད་ཀྱང་ལོ་རྒྱུས་རིང་ཞིང་། འཛམ་གླིང་འདིར་རླབས་ཆེན་གྱི་
མི་རིགས་ཀྱི་གྲལ་དུ་ཚུད་པ་འདི་༧རྗེ་ས་པཎ་གྱི་ཐུགས་རྗེ་བཀའ་དྲིན་ཉག་གཅིག་
ལ་བརྟེན་ནས་བྱུང་བ་དང་། ལྷག་པར་ཆོས་དང་ཆབ་སྲིད་རིག་གནས་སོགས་གང་
གི་ཐོག་ནས་བོད་ལ་བྱས་རྗེས་བསུབ་ཐབས་མེད་པ་བཞག་པའི་བཀའ་དྲིན་ཕྲན་བུ་གསབ་
ཕྱིར་ཕྲན་གྱིས་༧རྗེ་ས་པཎ་གྱི་རྣམ་ཐར་ལས་ཆ་ཤས་ཤིག་གླེང་བ་ཡིན་ནོ། །
མཇུག་གི་གཏམ།
དེས་ན་སྐབས་འདིར་རྒྱལ་རབས་ཀྱི་བྱུང་བ་རྒྱ་མཚོ་ལྟ་བུ་ལས་ཆུ་ཐིགས་
ཙམ་གྱི་བྱུང་བ་བརྗོད་པ་འདི་བོད་མི་རིགས་ཀྱི་རྒྱལ་རབས་ཀྱི་དཀྱོག་མཚམས་
ཤིག་ཡིན་པའི་ཆ་ནས་དོན་གནད་དུ་བཟུང་ནས་བྲིས་པ་ཞིག་ཡིན། འདིའི་སྐབས་
བོད་སོག་བར་ལ་ཐོག་མར་འབྲེལ་བ་བྱུང་ཚུལ་དང་། དེ་ནས་སོག་པོས་བོད་
ལ་དབང་བསྒྱུར་བྱས་ཡོད་མེད་སོགས་ཀྱི་དོན་གནད་ཁག་ཁ་ཤས་ཤིག་ལ་ཕྲན་
གྱིས་བསམ་ཚུལ་རེ་བརྗོད་ཁུལ་བྱས་པ་འདི་དག་གིས་བོད་སོག་པོའི་དབང་བསྒྱུར་
འོག་མེད་པ་སྒྲུབ་ཁུལ་བྱས་ཡོད་ཀྱང་དོན་དུ་ཁེལ་ཡོད་མེད་ཆ་མ་འཚལ་བས་གངས་
ལྗོངས་ཀྱི་མཁྱེན་ལྡན་པ་རྣམས་ཀྱིས་ཕྲན་གྱི་རྩོམ་ཡིག་འདིས་མགོ་མཇུག་བར་
གསུམ་ཀུན་ལ་ནོར་བཅོས་ཡོ་བསྲང་དང་དགོངས་ཚུལ་ལྷུག་པོ་ཡོང་བའི་རེ་སྐུལ་
ཆེན་པོ་ཞུ་བཞིན་མཆིས།
210



ལོ་རྒྱུས་ཀྱི་སྐོར།
ཟུར་བལྟའི་ཡིག་ཆ།
༡༽ བོད་ཀྱི་ལོ་རྒྱུས་རགས་རིམ་གཡུ་ཡི་ཕྲེང་བ། བར་ཆ། བོད་ལྗོངས་དཔེ་རྙིང་དཔེ་སྐྲུན་
ཁང་ནས་བསྐྲུན།
༢༽ དེབ་ཐེར་དམར་པོ། མི་རིགས་དཔེ་སྐྲུན་ཁང་ནས་བསྐྲུན། །
༣༽ དེབ་ཐེར་ཀུན་གསལ་མེ་ལོང་། བོད་ལྗོངས་མི་དམངས་དཔེ་སྐྲུན་ཁང་ནས་བསྐྲུན།
༤༽ བོད་ཀྱི་སྲིད་དོན་རྒྱལ་རབས་སྟོད་ཆ།
༥༽ བོད་ཀྱི་ལོ་རྒྱུས་གླེང་བའི་གཏམ། མི་རིགས་དཔེ་སྐྲུན་ཁང་ནས་བསྐྲུན།
༦༽ བོད་ལྗོངས་ཞིབ་འཇུག ༢༠༠༧་་་་༡
༧༽ བོད་ཀྱི་ལོ་རྒྱུས་ཡིག་ཚགས་དང་གཞུང་ཡིག་ཕྱོགས་བསྡུས་དྭངས་ཤེལ་མེ་ལོང་།
211



ཡ
བཙན་བྱོལ་དུ་འབྱོར་ནས་མི་ལོ་ལྔ་བཅུ་འཁོར་བའི་དུས་དྲན་སྲུང་བརྩི་ཞུ་ཆེད་
བཞུགས་སྒར་ཀིརྟིའི་བྱེས་པ་གྲྭ་ཚང་ནས་འགྲེམས་སྤེལ་ཞུས།
-
-
-
-
-
-
-
-
-
-
-
---
-
-
-
-
-
--
-
-
རྩོམ་སྒྲིག་ཚོགས་ཆུང་།
སྤྱི་ཁྱབ་རྩོམ་སྒྲིག་པ། སོ་རུ་དར་རྒྱས།（རྔ་པ་ཀིརྟིའི་དགོན།）
རྩོམ་སྒྲི ག་ལས་རོ གས། གྲོང་མང་དཀོན་མཆོག (རྔ་པ་ཀིརྟིའི་དགོན།)
ཕུན་ཚོགས། （རྔ་པ་ཀིརྟིའི་དགོན།)
ཁཱ་ཤུལ་ཚུལ་ཁྲིམས། （རྔ་པ་ཀིརྟིའི་དགོན།）
གློག་ཀླད་འགན་འཛིན་དང་
གློག་ཀླད་སྤྱིའི་བཀོད་སྒྲིག་པ། གཟའ་རུ་དར་རྒྱས། (གཟའ་རུ་དགོན།）
གློག་ཀླད་དུ་སྒྲིག་འཇུག་མཁན།
གློ ག་ཀླད་སྡེ་ཚན།
འཕགས་ཡུལ་ཀིརྟིའི་བྱེས་པ་གྲྭ་ཚང་གི་དེབ་སྤྱིའི་འདོན་ཐེངས་གོ་གཅིག་པ།
དཔྱད་རྩོམ་ནོར་བུའི་ཕྲེང་བ། དེབ་ཕྲེང་བཅུ་པ། པར་ཐེངས་དང་པོ།
ཕྱི་ལོ་ ༢༠༠༩ ཟླ་ ༡༢ ཚེས་ ༣༠ ལ།
Kirti Jepa Datsang
Institute of Higher Tibetan Studies
Thardho Ling Road,
P.0. Mcleod Ganj-176219
Upper Dharamsala
Distt. Kangra (H.P.) India.



www.archanupress.com
